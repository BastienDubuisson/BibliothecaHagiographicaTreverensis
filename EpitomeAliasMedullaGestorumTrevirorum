My goal is to encourage scholars in the humanities who engage with digital methods to have free access to the medieval texts I edited.
Please reference Bastien Dubuisson, Bibliotheca Hagiographica Treverensis, 2021-, https://github.com/BastienDubuisson/BibliothecaHagiographicaTreverensis/

Epitome. alias. medulla Gestorum Treuirorum nuper per uenerabilem uirum Iohannem Enen diuine pagine Doctorem eximium teutonico sermone edita iam pridem extemporaliter in latinum uersa Fratre Iohanne Scheckmanno traductore / tribus libellis perfecta.
Primus de origine et gestis ante christi aduentum.
Secundus de factis post christi ad celos ascensum.
Tertius de omnibus ecclesiis intus et foris ciuitatem et annotatione reliquiarum magis notabilium earundem
Iohannes Enen Christiane theologie doctor et cetera. Religioso fratri Iohanni Scheckmanno Cenobite Maximineo Salutem Dicit Plurimam. HIs diebus (Scheckmanne rectissime fautor, et amice unice) Mathias haen Bibliopola noster precibus me pulsitauit instantissimis / ut libellum quem superiori anno de nonnullis antiquitatibus / et ueteris et noue legis ciuitatis Treuerensis / cum explanatione (licet minus sufficienter) illius sanctitatis ac reliquiarum materna lingua nostra alamannica uidelicet edideram / in nobilissimum latinum ydeoma demutarem / quod profecto editionis tempore mecum facere decreueram Pater et frater charissime / immo fili precordialissime (sic enim te nomino nescius quo maiori titulo intimum amorem erga te meum explicem / quem in ueritate ut patrem diligo. ut fratre suspicio. ut filium foueor amplector / ut amicum multa fauentia prosequor et obseruo) quum noueris me multis ac uariis negotiis prepeditum. et tempus satis fore breuissimum (infra quindenam enim uel circarem completam petit) in principis quoque nostri munificentis / simi. domini Richardi Treuirorum archiepiscopi dignissimi. gratiosissimi domini mei et tui (non diffido) rebus quibusdam peragendis et dictandis detentus sim. et immorans hiis nequeam. ut uellem. animum accommodare illis debitum iam deditum atque suspensum principis negotiis. ualeamque hinc minus illi morigerari (bibliopolam loquar) uisum est michi tandem ad te filium meum charissimum et amantissimum mei fratrem declinare et pro huiusce rei expeditione te quem expertissimum habeo in eiusmodi rebus interpellare. et tibi committere ut a me petita perficeres. Tuum nanque ingenium / tua industria / tua denique experientia sepissime comperta multo maiora breuiori in tempore expedire potest Assume igitur loco patris et amici onus opusque et perage ut nosti: Hec sis nimis in stilo grauis sed communis. ut ex omni sorte legentes intelligere queant (non enim omnia intelligimus omnes) inequalis inest doctrina singulis. Si autem quicquam addere uel fortassis pretermittere uolueris tuo pendeat in arbitrio. Sed obedientiarius cum sis / nec praeter consensum tui superioris id tibi licere sciam: hinc reuerendum in christo patrem et dominum dominum Uincentium tuum patrem et abbatem meritissimum / meum uero dominum gratiosum pre ceteris mortalibus michi colendissimum / cuius gratia indies multo prosequor fauore / magna comitor benificentia / cui et me paratissimum ad queuis beneplacita submitto / humiliter quatenus assensum prebeat petendo adii atque obtinui: quare tete difficilem reddere nulla patietur excusatio. Uale fili et solito more patrem tuum ama: datum ex edibus propriis in urbe sancta Treuirorum. Anno domini. 1517. Feria secunda post ascensionem christi.
Frater Ioannes Scheckmannus Treuir et cetera. Spectabili uiro domino Iohanni Enen sacrosancte pagine et artium ingenuarum magistro eximio / concionatori uerbi diuini maior ecclesie Treuerensis. facundissimo Salutem optat hominis utriusque. EA mei semper animi fuit inclinatio (doctor egregie et amice supreme) ubi teneros rescidissem unguiculos / et calceos pueriles exuissem / petentibus me amicis / non modo quae per se desiderauissent. uerum etiam qui per auiculam (quod aiunt) intimassent facile donarem. Admisi eapropter petitionem tuam / imoui quidam necessitudinis prece petitionem / ut illum codicillum selectum Treuirorum ex gesti prolixioribus / amplissimo archipraesuli nostro / domino conmendatissimo / domino Richardo pretitulatum dicatumque. superiori anno a te correctum / priori elaboratum uernacula lingua medius fidius urbane et stricte (habet enim et illud dicendi genus elegantiam suam et methas) latino darem sermoni: Dominum miror admodum quod in duabus ebdomadibus me uertere cogis (cum uix legendi transferendi sileam) michi data facultas sit ac oportunitas. Illi potissimum tale limitatum tale repentinum imponendum iuxta flaccum. Horatium Qui mores hominum multorum uidit et urbes Ego autem intra monasterii speluncam (ut ita loquar) clausus sed uoluntarie sed cellam celum ratus / museum archiui paradisum terrestrem / quid possum coagulare sermonis / quid pauco tempore congelare / ut laboris magnitudinem temporis conpensem breuitate? Est michi libera fronte opponere / quid Heliam Thesbitem helisco duplicem spiritum poscenti / ueteris instrumenti historia respondisse memorat) difficilem rem postulasse / quandoquidem memini Quintilianum admonuisse scriptores quartum et decimum usque annum sua apud se scripta retinerent / post id temporis spatium legi priuatim oportere / et ita demum ceu aliena iamque infantiam exuta examinari / tum correcta dari in publicum. Uicisti me et uictus sum ubi rem ipsam domino ualde uenerabli domino Uincentio abbati meo reuerendo uiro summis etiam multiiuga eruditione debriatis conferendo / a perires animi tui sententiam / et suum desuper annisum reportares. Pareo illi et gaudeo quod assensus est ut beneuolentie tue optime de ne merite morem geram/ satis ac super enim ex regula nostra sacra noueram / quicquid sine patris spiritualis permissione fieret / uane glorie daretur et presumptioni / non mercedi / et quod salubriter ordinaret attentandum fore. Uerum id saluberrime concessisse non dubitauerim / ut sciant gentes quoniam ciuitati Treuerice dominus excelsus terribilis deus eius et cetera. Suadente itaque genio meo manum mitto ad fortia (tu uideris pater amice) rite ne an confuse fiat. Nudam uis efficiam orationem et extemporariam: plurimum differt subita dictandi audacia (ut Iheronimus scribit) et premeditata scribundi lucubratio: Retrahor pudore / amore attrahor: pudorem inquam metuo quando non sint notarii qui excipiant / non tempus quando transcribatur ad liquidum / quando ad mundum emeridetur. et sic scandalo exponendus perquam maximo. Allicior amore quia probatio amoris (gregorio teste) exhibitio est operis et Cicero bruto scribit / amanti nil fore difficile Sed nunc qualiter opus ipsum traducere uelim accipito. Linguas quasque suis niti proprietatibus propatulum est / greco unico effari/ quod quatuor latinis nequeas / rursum latino quandoque simplici uerbo / quod multa circumferentia greci non possent teutonicum preterea linguagium sepenumero adeo inter se dissonat / nonnunquam alamannus superior uno uerbulo expediat / quod inferior pluribus non preualet. et item inferior quod non ualeret superior. Uisum est ergo mihi sensum e sensu. non uerbum ex uerbo traducendum. neque id quidem friuole sed utiliter (ut reor) enimuero et Ciceronem idipsum fecisse nouimus. dicit enim se conuertisse ex acticis duorum eloquentissimorum nobilissimas orationes inter se contrarias Eschinis et demosthenis / uerbis ad nostram consuetudinem aptis. non ut interpretem sed ut oratorem cerneres neque uerbum pro uerbo curauisse. sed genus omnium uerborum uimque seruauisse: maxime hoc hortante Horatio. Non uerbo uerbum curabis reddere fidus. Interpres. Transferre itaque uolo (suo exponendi genere) quae inuenero ubi quid amputandum mutilabo. si quid addendum apponam id enim et michi indulsisti. Hoc tamen rugatam frontem efficit. quod cum tardiusculi ingenii ruditas. tum temporis angustia opusculum non sinit exire festiuiori sermone. uelim nolim contingit quod precipis. fac pater amice sopiantur per te obloquutiones emulationes subsannationes. sibili et cachinni. quos scio michi non defuturos tumultuarie scribenti. excusa factorem. fi factum non potes. tuum est quod facio meum rogo sit ut theoninis dentibus immo caninis non rodar. quod tunc facies ad amussim. ubi te obicem detrahentibus micbi uerbum opposueris. et excusaueris quae forte minus elegantie habuerint et decoris Uale ex imperiali monasterio sancti Maximini apud Treuiros ad septimum kaledas Iunias. Anno parturitionis uirginalis. 1517.
Ioannes Borsalus Ioanni Scheckmanno apud diuum Maximinum bibliothece curam agenti S.D.P. Epistolam tuam accepi. legiquemi Scheckmanne maxima cum uoluptate. non quia michi eruditionis et eloquentie laudem tribuebas. quam nec agnosco nec michi arrogo. sed quod tuum significabas in litterarum studiis conatum. non sedulum modo. sed felicem etiam. dignamque quem enixe ceteri studeant imitari. Ceterum quod scripsisti. habere te in manibus opus. quod e germanica lingua in latinam sis translaturus. Id operis suspicor historiam esse treuericam. eiusue (quod aiunt) medullam. hoc est delectissimam quamque partem. Molestum est michi. non licere tibi. istud operis acurate et stilo elimatiori. ut alios quosdam tuos libellos. describere Nam quod ais. id ea de causa te facturum potissimum. ut eque indocti intelligant atque docti. ratio mihi parum idonea atque adeo indigna uidetur Quid enim intelligunt isti nisi barbarissima queque. et omnis eruditionis expertia? Quibus si placere et gratificari uoles. rideberis profecto displicebisque doctioribus. At ego quidem in ea sum sententia. ut satius esse putem uni placere erudito. ac melioribus expolito literis. quam imperitis istiusmodi et amufis sexcentis. Uerum quid agas? ita nunc sunt mores. Ita uiuitur. ut cum ineptis ineptire oporteat. et balbutire apud balbos. si quidem intelligi uelis. Balbus enim (ut est in prouerbio) balbum rectius intelligit Uale ex urbe Metensi pridie kalendas Iunias. Anno. 1517.
Frater Iohannes Scheckmannus Treuir excellentissimi ingenii multipliciumque doctrinarum homini / uiro omnigenis laudibus efferendo / domino Iohanni Borsalo / gentili et amico selectissimo: Pluriphariam imprecatur prosperitatem et salutem. QUi tuus erga me siet animus / humanissime borsale/ epistolium quod proxime direxeras non desinit explanare. Totius enim amicitie summam preferebat ymaginemque: ut de mei nominis gloria / fama / laude non aliter quam de tua sollicitus esses. Amice satis comiterque moleste te ferre conquestus es / quod medullam Enenianam de gestis Treueridum / stilo incultiori quam assoleam / traducere animo insederit quo non secus indoctus ac doctus saperet caperetque: subinde persuaseras / tralatione illa uni potius docto placere contenderem quam multis indoctis (ut persiane allusisti paremie Rancidulum quiddam balba de nare sonarem) Perofficiose nones / eloquentie studeam et oratorie artis floribus: non sum orator / et in domo mea non est lepor: illud tamen subeo concinnitudinis dulcedinem quampiam admittam / ne Horatianum illud incidisse uidear. Indoctum doctumque fugat recitator acerbus. Faxit deus optimus maximus / aliis (ut tibi) placeat labor iste meus / Tibi alia mea placuisse et placere opuscula / et hoc quod in manibus habeo suspiciendum fore et amplectem dum / exploratum teneo / an aliis forte non ita / peruersis maxime et querulosis / et bonarum artium sarcinaminime praegrauatis: grauibus mansuetis nequaquam: atque id sufferre / animi constantis est / floccipendere autem magnifici: male enim displicere (Seneca authore) laudari est: et nec quidem bene loqui nouerunt imitantes in hoc canum quorundam morem / ut non pro feritate sed pro consuetudine latrent et detrectent. Esto tamen protector / si quempiam perceperis uerbis procacibus et scriptis petulantibus editionem hanc incessere: ut breuem et simplicem texerem cum caritudo temporis / tum hebetudo mentis effecit: nam aliud est exacte traducere / superficialiter aliud: et si non lepide nec compte utcumque tamen latine conuertere conabor. Uale mecenas meus ex imperiali cenobio diui Maximini apud Treuiros ad kalendas Iunias. 1517
Caput primum. De origine et fundatione Treberis: et quibusdam antiquitatibus TReberis (ut uetustiores tradunt historie) ordita et fundata est Trebeta conditore / ante urbem Romam mille trecentis annis: Patriarcha Abraham annos nato septem. Natus autem Trebeta patre Ninio rege Assiriorum / filio Beli / filii Nemroth / filii Chus filii cham / filii Noe / filii Lamech / filii Matusalem / filii enoch filii Iareth / filii malalehel / filii Cainan / filii Enos / filii seth: filii Adam: Matrem Trebete (scribunt Gesta Trebirorum antiquissima) fuisse filiam regis Chaldeorum. Qua de medio facta. aliam Ninus (qui et assur in Genesi uocatur) duxit uxorem Semiramidem ascalonitam: astu fastuque pre sumptuosissimam: et in primis bellicosissimam. ut Diodorus siculus et plutarchus notant. Genuit Semiramis uiro suo Nino filium / quem rex equiuocum sibi fecit. Diem suum obiit. Ninus rex et inuasit Semirammis regnum: quae incesta et impudens sinistro agitata amore / aggreditur priuignum Trebetam forma / potentia ac robore spectabilem uirum maritum accipere: sed frustra connixa. Ille scelus execrans fugam iniit. Tum illa libidine simul et inuidia stimulata fugientem persequens patria expulit et regno. Pulsus igitur dum diu longeque sedes uagando perquireret transmisso mediterraneo mari. quod ab asia diuidit Europam (quam Noe tertiam partem mundi constituit) ut testis est berosus caldaicus crononista) per uasta solitudinum et inuia saltuum ad Mosellam fluuium satis irriguum quandoque peruenit. Hunc itaque fluuium circumcirca collustrans offendit inter cetera locum satis amenissimum / hincinde grata planicie et siluis nemorosis septum ex utraque parte montibus porrectis cinctum ubi statuit urbem quam suo uocabulo cognominem Treberim uocauit Egressi interea et alii fuerant et europam incolebant struentes urbes munitissimas (authore Beroso) Gomer / tbal qui et Iubal Tuyscon fratres/ filii iaphet filii Noe. E quibus Gomerregnum (quod nunc Italia dicitur) tenuit Sameth filius eius celtas Tubal celtiberos / ex quo conditam beticam et hispaniam dicunt Porro tuyscon rheni uada occupauit. cuius regni populum tuyscones uocabant (ut Berosus et Cornelius tacitus scribunt) germani autem appellati circa tempora Iulii cesaris ut ipse idem author est / Regni germanici quod et tuysconum et sarmatum quondam dicebatur / douodecim ante troyam conditam reges extitere. ut berosus assignat. Tuyscon filius Iaphet. Mannus filius eius a quo alueus et fluuius Alemannus (scribente Cornelio tacito) hincque alemannie nomen tractum. licet Iacobus noster wimphilingius. tunc primum alemannos dictos credat. cum Ariouiscus primus germanorum rex (puto cum primitus germani dicti fuere) germanos in gallias ad lemanum fluuium traduxisset / per inde et alemanie nomen inditum. quod secus esse supradiximus. Manno cornelius tacitus tres filios asscribit sequutus berosum eque germanorum reges per successiones Ingaeuonem. et herminonem. Post hos sextus rex Marsus / septimus Gambriuius / octauus Sueuus. a quo Sueui / nonus Uandalus. a quo uandali / decimus hunnus. a quo huni / undecimus heruiles / duodecimus teutanes. a quo teutonum et teutonie nomen deriuatum. Hec eapropter latius digessimus. quia treberi cum sint galli / attamen circa germanice originis (authore cornelio tacito) ultro ambitiosi sunt. tamquam per hanc gloriam sanguinis a similitudine et inertia gallorum seperentur Uerum ad propositum redeamus Trebetani Bomerite. Samothes. Tubalite. et tuyscones uniuersam europe superficiem repleuerunt. Ex nobilioribus gomeritarum uiri moti integritate. ac sanguinis uinculis arcti translatis coloniis in trebiros illis se coniunxerunt. Unde et gallos treberenses nuncupatos dictitant Nam gomer (scriptore beroso) cui in istis propter antiquitatem potissimum credimus pariter et adheremus. epitheto paterno gallus uocitatus fuit. quamuis Trogus pompeius et Iustinus ex candore corporum illud nomen eos obtigisse scribant. Hinc gallia dicta sit uel ob priorem causam non est nostram temerarie diffinire. Post a beligio rege celtarum (ut berosus astruit) gallia belgica per sincopam dictam ut Iohannes anneus taxat. tametsi nonnulli a belga ciuitate uel fluuio galliam belgicam denominatam contendant. Metropolim belgarum et caput Treberis est. Eo unde deflexit tendat oratio. Edificata ciuitate Treberis (quam primam omnium europe ciuitatum constat) trebete regi fato concedenti Hero filius sufficiter. qui patris corpus exanime (ut gentilibus familiare fuit) rogo iponens. conbustos tandem cineres in uertice montis Martis recondidit. quem ob exusti corporis sepulturam uranum uocauerat. nunc autem sancti martini mons uulgo appellatur. Retulit insuper patrem in deorum numerum. cui et aras erigens. eum ut deum adorari praecepit. imitatus in hoc errorem aui sui assirii Nini. qui primus genitoris sui beli simulachrum fudit. et hominem mortalem. imortalis dei loco uenerari iussit
Caput secundum: De amplificatione et fortificatione Treberis: necnon copia diuitiarum potentiarumque ingenti ac structuris mirificis. POst heronis ex orbe terrarum demigrationem prodiere ex ea gente conplures principes heroesque. quos heroum nomen indeptos. et hinc ubilibus dominos uocitatos qui superioritatem haberent ab hero hoc nostro admiserim. uel certe diuinarim / quamuis greculi a Iunone existiment here uocabulum assumptum. Sed hoc nomen longe iunonem praecessisse non est qui abnuat. quandoquidem galli in greciam multopost eos dictam et erectam ydioma transmiserit / scribentibus Iulio cesare. xenophonte. cathone. archilogo. et nostro christiani nominis cultore Eusebio pamphili cesariensis episcopo. Neque haud satis nouit Augustius aurelius (ut de ciuitate dei liber x. ait) quare Iuno illa graiorum. id est grecorum hera appellata sit. et cur filius eius heros dictus. nisi antiquitate gallorum ad ad eos diriuata. Grecos tamen sermonis eloquantiam. subtilitatem effandi adamussim librauisse. et ad unguem ceterarum gentium linguas purgauisse. Erasmus noster roterdamus non desinit scriptis multiiugis declarare. et concinuerit alii cum grecani. tum latiani linguauii tersissimi peritissimique eam prestare cunctis cosmi totius proloquutionibus. Eam tamen quidam inciderunt uesaniam (ne insaniam dixerim) ut preter grecam nullam ceterarum admittant uel commendent. Et sic lis est de pelle caprina: an ea quis pedibus uel corpore amiciatur. Et quae nos dementia cepit / ut dum historiam texere nitimur. ad commentariola quodammodo deriuemur? Ad historie seriem nodulum ruptam consuamus Ciuitate Treberica opibus populis potentiaque clariori effecta. studuerunt habitatores eandem turribus et menibus fortificare et ampliare. Principio quidem construxerunt quadratis magnis lapidibus portam. eminentissimis turribus eam munientes / quam appellarunt portam nigram. Uerum lapides illos non cemento sed ferro conbinabant ut adhuc cernere promptulum est. Hanc alio nomine appellabant portam Martis: eo quod ad bella processuri per eam exibant Martem enim deum belli colebant. Si bello terga dedissent per eandem quoque regrediebantur / et hinc porta nigra dicta. quasi tunc dolentes et mesti atram uerecundiam preferebant. simul et referebant scandalum. quod umbratile et uelud nigrum extat In presentiarum uero nominatur porta sancti Symeonis / qui quondam illi porte inclusus et iam in ea sepultus signis et uirtutibus mediantibus in sui eam nominis honorem traxit et uocabulum. Et pratum iuxta illam campum martis uocauere: eo quod ibidem tyrunculi exercitio belligero congredi studebant et hastiludia practicabant. Sita autem porta hec ad aquilonem. Alteram quam edificauerant portam orientem uersus albam uocauere / circum datam aeque turribus fortissimis: per quam uictoriam ex bello reportantes intrabant. Alba dicta quasi serena et nitida. quia tunc serenis uultibus et gaudentibus animis reuertebantur. Moderno tempore antiqua porta nuncupatur Tertiam erexerant portam circa meridianam plagam altis menibus quam mediam appellauere: quia in medio ciuitatis. per quam efferebant quos habebant mortuos sepeliendos. Ibidem statuentes forum / in quo omnia uite humane sustentande necessaria uenundabantur: ibi commutationes fiebant. et uino uendibili suspensa hedera nil opus erat: dicebatur et forensis porta: hac autem etate nostra nominatur porta noua siue porta sancti Mathie. Fabricauerant quartam portam ad occidentem ad litus moselle. Ea porta proceritate / decore / et fortitudine ceteris prestabat. et ideo porta inclita nominata. Hanc exornarunt stellis aureis rutilantibus / lucem prebentibus noctu ad uentantibus et abituris. Haud procul ab ea eque secus moselle marginem. capitolium erat / et templum deorum in quo centum ferme idolorum fuisse ymagines referuntur. Has ymagines et statuas miseri tum infelici cecitate obruti adorabant. se sua quam illis dicabant / ab his consilium et auxilium requirebant. decipiente diabolo et per ora eorum ficticia loquente et dante responsum populo insipienti et pleno peccatis. Effecerant simulacrum Mercurio. quem mediatorem inter deos deasque elegerant. mercurius enim (ut planetarii uolunt quos mathematicos seu astrologos uocant) medius est inter planetas. Si iungitur bono meliorem reddit / si malo peiorem. Symulachrum mira idustria immo dolositate fabrefactum / sola aura sustentari putabatur. Fiebat hoc uirtute lapidis magnetis eam habentis uirtutem (ut gemmariis placet) quod ferrum attrahat. denique et ferro appositum uiuat et crescat Symulachrum ferreum erat. desuper magnes unus et subtus magnes / traxit uterque uisua ferrum. et medio sic pendebat symulachrum. In proximo pontem construxerant super mosellam. magnis et duris instar ferri lapidibus / ferro et plumbo coniungentes eosdem / opus / incredibili pollens fortitudine. Est uidere in eo ponte antiquitatem permagnam adhuc hodierna luce. Erexerunt preterea diuersis in locis uaria et mirabilia edificia / fortilicia / oblectationum domus / fortissimas turres capitolia altissima / palatia / templa / termas / theatra / e quibus contuebantur hastiludia / duella / et id genus militaria exercitia: de quibus poete ludere carminibus consueuerunt. Argumento sunt multa ac uaria edificia celsissima fortissimaque in circuitu treberis hac tempestate apparentia / maxime iuxta sancte Barbare cenobium (quod moniales incolunt) cernitur mire operositatis / et operose mirabilitatis structura. forinsecus et intrinsecus mirabilibus edificiis constructum. In summitate huius structure cerni datur intuentibus uiuarium siue stagnum preciosis quadratis saxis subtiliter coaptatum et leuigatum in quo tunc temporis pisces conseruabant: sed iam aque euanuerunt: sed prochdolor nunc desolatum prorsus edificium est et ruinosum. confractum (ut ferunt) inimicorum manibus dum obsidione cinxissent illud. nec tamen penitus euertere potuerunt. uerum in signum parte uictorie et fortitudinis. turris illius monimenta quaedam relinquentes rimas et foramina quedam in eam fecerunt duritiam maximam praeseferentia quam turris habet. E regione turris uel edificii illius alia conspicitur turris excelsa et antiqua. sed non tante speciositatis ut prior. Hanc inuictissimus dominus Maximilianus romanorum imperator electus cesar semper augustus dum dietam sacri romani imperii Treberis celebrarum. anno a natali christiano duodecimo supra millesimum quingentesimum spectaculi immo probationis uice bombarda maxima et ualida impetiit. sed iacula uel in modico turri ledere non potuerunt. Reperitur et aliud haud longe ab urbe cis portam albam edificium mirabile satis et operosum. quod fortissimum palatium fuisse notatur. nunc autem nominatum uulgo. in kaesskeller. Inibi subtus terram inedicibilis fortitudinis testudo / desuper uinee. ex hac testudine itur ad aliam ammirandam testudinem aeque subtus terram. ante et retro obstructam. In latere alio a tergo huius testudinis turres profundissime due / ut facile augurari potest / instar carcerum / adhuc integre et coherentes / usque adeo fortes et mirabiles. ut ammirationem pareant intuentibus. et desiderium contemplandi eas adaugeant. Si fundamenta iacienda sunt intus et foris ciuitatem. reperiuntur in terre abdito rara et inaudita inconspectaque Nam sepe edificia perantiquam reperiuntur. muri. penora. extra ciuitatem maxime talia uisa / et crebro pauimentum non unicum / sed bina / sed trina / unum super aliud / et aliud in alio. Proinde uarii generis et me talli denarii. aurei alii. alii argentei cupreique. alii item magni. parui alii. Plerumque etiam reperiuntur in terre sinu epithaphia quam antiquissima priscorum Trebirorum preclara facinora scemataque prefulgida mirum in modum declarantia. Huic rei testimonio est (ut aliquid raritatis adducamus) mirabile seu memorabile quoddam. repertum iam pridem epithaphium in cenobio diui Maximini apud urbem Treberim. in prato marcio sito. cum pro fundamento ecclesie reparande fosse profundissime fierent. pluribus sarcophagis inuentis. amotisque. quorum alia christicolia gentilibus alia pausationem exhibebant (quippe ad occidentem uersis pedibus uisi fuerant quidam reconditi / et paganico more nunc ad pedes. modo ad caput. iam ad latera supra pectusque ollulas et urceolos habere) repertus tamen lapis pregrandis. cui magnis et uetustissimis et prope aboletis apicibus sequens epitaphium incisum erat. Fl. Gor. in Syria genito in asia Trallis defuncto. angusta treberica Lucia aframa ualentina coniugi charissimo uiua fecit. Tales antiquitates et consiliatores indies reperiuntur quas omnes recensere longum esset / eapropter breuitatis amore omittuntur. Erat illis quoque gentilibus ad abundantiam et inundationem aquarum inclinatio quam maxima / quocirca subtus montem uranum ad distantiam duorum miliariorum ab urbe per iuga montium et ualles. haud sine impendiis et expensis magnis. testudinem et murum abutroque latere construentes. per eum ripam satis irriguam adduxerit / et deduxerit per ciuitatem. ut in necessitatibus per singulos uicos et plateas diriuetur Fluit et hac nostra tempestate eadem ripa abunde. et molendis sufficiens prebet nutrimentum. Heu dolor plerisque in locis eadem testudo casum minatur. plerisque in locis lapsa est. Uerum quibus laboribus. ipensis subtilitatibus. hec ipsa ripa inuenta et ducta sit propter breuitatem subticere curaui. Est et alia uetustissima habitatio infra urbis menia. quod pallatium appellatur. altis muris. magnis perspicuis fenestris. ex duris lapidibus quos lateres nominant edificatum. in quo locus est habitationis et residentie domini archiepiscopi Treberensis. Inibi horribiles lacus et carceres. quibus mancipantur custodie qui ob facinora sua interimendi ueniunt Coniuncta est et illi antiquissime fabrice alia noua digna principi habitatio praeclaris aulis. perlucidis stubis Idem pallatium (ut prisca edocent scripta) regalis sedes fuit et habitatio. maxime id ex epistola quadam diui ambrosii elicitur. Refert enim maximum imperatorem se inquisisse in pallatio ubi manebat. ita enim scribit. cum uenissem in galliam et mogunciacum preterissem. postridie cum peruenissem ad Treuiros processi ad pallatium. habebat enim secreta perlaturus ad maximum. Et illa edificia apud sanctam barbaram et albam portam regales tradunt habitationes fuisse Conplura alia antiqua habentur. de quibus non est iam narrandi locus.
Caput tertium. De eo quod Treberi subiugauerant sibi Basileam: Argentinam Wormatiam: Moguntiam: Coloniam: et alias quasdam ciuitates. SUccedentibus temporibus Treberi domi militieque potentes effecti dominium suum longe lateque extenderunt: et quibusdam ciuitatibus a tuysconibus conditis cis renum fluuium sibi subditis tributarias sibi eas fecerunt. E quibus hos populos precipue subiectos habebant et censuales / Rauricos id est basilienses. Tribotes. id est argentoracenses. wangiones id est wormacenses. Mogunciacenses id est moguntinenses Ubios. id est agrippinenses. siue colonienses. Reuolutis tandem pluribus annis iam dicte ciuitates rebelles effecte et libertate potiri uolentes / ceruices de sub iugo treberorum excutere gestiebant / et triginta fere annis tributum et censum annuum Trebericis dare recusabant Accidit tandem aliquando ut ueniens tempestas choruscationum et fulminum omnes eorum segetes et queque terre nascentia absorpsit. Damnum tunc omne pensitantes examinantesque / id sibi dispendii ex rebellione in treberos et retentione censuum euenisse suspicati sunt: simul et se plagatos ex iracundia deorum Treberensium professi. Ex hoc denuo incepere tributum singulis reddere annis / et quod triginta illis annis offerre neglexerant / reportatis tributis compensare In cuius rei memoriam erexerunt trebetani statuam marmoream desuper ponentes Iouem deorum patrem. et dederunt in manus eius atellam auream latitudinis duorum pedum tali subtilitate et arte factam / ut cum thus et tymiama suauissimi odoris patelle imponerent / confestim eruperet nectareus odo. ac si ignis uirtute patratum fuisset. Quod tamen reuera ita se habebat minime. quae mittebantur integra permanserunt. Pro memoriali tum scripserunt ad laudem uictoris Iouis quae gesta fuerunt: et diffundebantur in totam terram / unde et multi decepti et delusi fuere. et ad baratrum infidelitatis deducti.
Caput quartum: De eo quod Treberi cum romanis amicitiam inierunt: et ab ipsis leges perceperunt. ITa triumphantibus Trebetanis. multo tempore prospero comitante successu faustissime superioritatis regimen administrabant. Interiectu temporis cum iam Troiani profugi essent super terram / alii venerunt ad gallias. et dilatantes gallias Francigenarum coloni effecti sunt. atque alii et alii ad diuersa conuolarunt. Quidam ex ipsis (ut Salustius author est) Romam condidere atque habuere. Uerum Romani comperta comitate. pollicia. potentia. proinde et antiquitate treberorum / percusso federe amicitie munus et officium contraxere mutuo. et treberim ob preminentiam sui secundam. Romam appellauere. Et quia in conseruandis amicitiis (authore ualerio maximo) Multum ualet similitudo morum. obtinuerit treberi leges Romulidarum. quas illi nuper a licurgis acceperant. Susceptas autem leges inoffense obseruabant Illius temporis curriculo erat Rome quidam senator uir comis et solertissimus nomine Arimaspes. qui audita Trebirorum potentia et dexteritate / decreuit illo ire. et quae relatu didicerat coram uidere. Ueniens. autem treberim tanta officiositate. tanta benignitate. tantaque humanitate susceptus est: ut relicta roma/ ibidem manere dignum duceret. Inseritur senatorio apici / quem florentissime (ut rome tenuit) et modestissime exercuit. Accidit paulopost ut ueniret quidam de urbe roma nomine Epten: quondam arimaspis sententia morti adiudicatus. Hic epten arimaspis arridenti fortune inuidens. quod exterus et alterius ciuitatis municeps in rectorem euasisset Trebirorum. ad eum insectandum trebiros petierat / et cum tandem aliquando pro yoto crederet se habere tempus oportunum ymmo infaustum: apprehensum illum letaliter uulnerauit Ubi intellexisset arimaspes ex inflicto uulnere mortem se euadere non posse: arimas effectus et seipsum consolans praecepit se defunctum in porta martia (de qua supra egimus) sepeliri / uiuens quoque dictans epitaphium sepulcro apponi mandauit hunc sensum exprimens. Arimaspes hic quie sancto senator /roma ytalorum ossibus meis praebere tumulaturam dignan non fuit / belgarum Roma dignissima. Mihi insonter necato applaudite amici.
Caput quintum / de eo quod Iulio primo Cesari conserturo prelio Treberi quinque succurrebant ut fratres fratri et fratribus / ex praedicta contracta familiaritate / et qua occasione se a Romanis separarint LOngioris temporis interpolauit uarietas / iam romani habuerant reges quirites et dictatores. consulesque insignes et patrie tutores ac sublimatores spectatissimos. sortiti tandem eminentissimum rei publice istauratorem Caium iulium primum cesarem / cuius laus est usquem quaque satis celebris et notissima. Is cum romanum regnum potentissime gubernaret / egressus fuit ante parturitionis uirginee annum quinquagesimum contra gallos tumore quopiam ei resistentes pugnare. Miseret illi treberides. ad domandas rebelliones iniquorum auxiliares militum copias. maxime quia opinio eorum tum quam famosissima erat et virtus singularis. Id generosi habebant ut semper liberi / utique iniuriis lacessiti et obruti male non uindicarent illico. sed rem serio accomodarent facilem / difficilem consultu pertractarent. illud. si fatigati longiuscule probris et emulationibus citra uotum quippiam euenisset contrarii / non modo atrociter resisterent / uerum et feliciter superarent. Hanc nominis gloriam de ipsis treberibus contestatur Marcus tullius. cicero in septimo epistolarum familiarium libro / epistola. xiii. scribens trebatio cuipiam familiari iam itaque diu expectanti litteras Ciceronis dulcifluas simul et grauissimas consultatoriasque. Ea tulliana conmonitio est ad trebatium cognomento testam / ut ego te aliquid moneam inquit de cautionibus nostris. trebiros uites censeo: audio capitales esse / mallem auro / argento / ere essent / audio quod ferrorem repetant. Ad historiam repedemus. Cum treberi animaduerterent missa ope equitum cesari Romanos fugam petere / sterni ac suppeditari stomachati et indignabundi deinceps nec ad consilia cesaris uenire / neque romanis legibus obsecundare uolebant / sed germanos transrenanos contra Romanicos animabant quae res eorum subuersioni fomentum et incrementum prestabat.
Caput sextum quod Iulius Cesar propter inobedientiam treberorum et animaduersionem in eum aduersus eos bellum parauit. UT autem cognouit Iulius Cesar quod treberi eius se parti abdicauerant et in eum concitauerant transrenanos germanos / grauiter offensus / profectus est cum quattuor exquisitissimus legionibus et militibus quadringentis lectissimis in confinia trebirorum eos debellaturus. Treberis tum equitatu omnem galliam anteibat / habebat peditum ingentem multitudinem Preerant ciuitati principes duo / ambo de dominatus prioratu contendentes / quorum Induciomarus unus / alter Cingetorix dicebantur. Uerum cingetorix intellecto cesarii exercitus aduentu / obuiam cesari uenit / se suosque famulatui cesareo obtulit. neque unquam derelictos romanas phalangas promisit / qui due apud treberos ageretur ex ordine aperuit At Iduciomarus conglomerato exercitu equestrium pedestriumque separatis in ardennam siluam inbellibus praelium parari instituit. Cumque nonnulli principes ex ea urbe et auctoritatina potestate Cingetoris adducti aduentu cesareani exercitus exterriti ad cesarem uenissent. propriis de facultatibus ceperit cesari supplicare ut ciuitati consuleret in bono Uidens tum induciomarus urbem se anu tenere non posse / meticulosus extimuit ab omnibus se desertum iri. unde missis legatis ad cesarem mandauit illi. quod facillime urbem subiugare posset. et se in occursum eius et auxilium uenire uelle. Uerum cesar quamuis coniiceret qua de causa hec prosequarentur / iussit tamen induciomarum cum ducentis armigeris ad se uenire / ne artaretur estatem totam apud trebetanos inutiliter expendere. cum rem omnem pro conserendo aduersum britannos bello disposuisset Paret cesari induciomarus addumxitque ducentos. inter quos et fillius eius erat compluresque sanguinis necessitudine propinqui Consolabatur et induciomarum cesar / monens eum ut infatigabiliter parti sue adhereret. trebirorum principatu potiretur. nihilominus conuocans alios treberorum principes. quos specialiter Cingetori reconciliauit Ubi autem Induciomarus contra sententiam omnia euenire sibi cerneret / et potentiam suam parum attendi. permoleste tulit. et quo ante cesari populoque romano plus contrarius extiterat. hoc magis post contrarior et commotior fiebat
Caput septimum: de eo quod Induciomarus cesari se opponens / illi per Ambigorem multum exercitum necauit / et quod ipse ultimo per Labienum succubuit et interfectus fuit. CEsar nihil aliud quam bonum suspicatus / ignarus pariter et animaduersionis Induciomari / uel simultate qua piam attendere nolens / in Britanniam primo uere transuectus. ut idem Cesar in commentariis testatur / item Suetonius in Iulio Trogus Pompeius. Iustinus. Titus liuius. Paulus orosius. dum in hostes peregit quedam naues in anchoris stantes tempestate sunt correpte et inter se collise / alie implicite harene / alie prorsus dissolute. Porro cesaris equitatus primo congressu superatus a britannis. secundo cum magno suorum discrimine uictos brittannos in fugam uertit. Exin cesar a brittannis regressus ad gallias penuria uictualium causante (maxime frugum) diuisis legionibus alias cum tito Labieno in uicina treberorum et remorum. in partes Eburonum seu Leodiensium reliquas cum titurio sabino et Cotta transmisit: maiorem autem turmam prius in hiberniam direxerat. Cesar uero in galliis repentinis et continuatis bellorum tumultibus undique circumuentus et conflictatus est. Sunt qui scribant hoc tempestatis articulo in castris Iulii cesaris deficiente uino braxandi ceruisiam fuisse artem inuentam. Comperit Induciomarus apud eburonates. id est leodicenses / confinesque eorum atuaticos / cohortem cesaream conmanere mittit illico nuntium Ambiorigi Induciomarus uice sua illam interimat: circumuenit eam et funditus totam legionem cum cotta et sabino prostrauit. Induciomarus hac uictoria elatus in malum sibi: et magnas armatorum copias habens / postquam de consensu totius gallie certior redditus esset (scribente orosio) Labieni titi castra legionemque cui praeerat (quod factu facile arbitrabatur) delere statuit / ac deinde Leodiensibus et neruiis. id est tornacensibus coniunctus ad opprimendum Cesarem pergere. Posteaquam labienus didicisset Sabinum cum legione sua interfectum: et treberorum copias legioni eius appropinquasse / ueritus si ex hibernis latibulis fuge simulatam profectionem pretendens impetum eorum ferre non posset / significauit cesari quanta cum difficultate formidineque ex brumalibus sedibus transfugere haberet / simul et intulit Trebiros tribus milibus passuum dumtaxat a legione sua latere. Tum cesar extemplo festinabundus Neruios petens in legionem ambiorigis (que Ciceronem legatum et legionem eius deleuerat) ceden exercere decreuit. At ambigorix persequentem se cesarem fugiens euasit: quod cesar illico Labienum certiorem reddidit Ubi rumor hic trebirorum phalangas perculisset / noctu Induciomarus secedens copias belligeras treueris ciuitatem traduxit: cum sequenti mane in labienum insurgere iuramento firmasset. Post hec non desistebant Treberi germanos transrenanos hortari hyeme tota. quo ipsis suppetias preberent. plurima munera promittentes dicentesque maiorem exercitus cesarii partem interemptam / restare minorem. Sed acquierunt minime: cum antea confusionem passi et internitionem in bello Ariouisti et Tancaterorm: talem ammodo declinare uellent. Spe sua et opinione frustratus Induciomarus : adunauit nihilominus exercitum ex adiacentibus locis / et allectis profugis damnatisque ex umuersa gallia quasi asilum constituens. hoc pacto nomen sibi grande conquisiuit / ut undique cateruatim confluentes populi sibi cum illo amicitias firmarent. Quod ubi cerneret se pluris reputari / et senonenses carnotesque ex una parte malefactis eorum efficientibus instigari / ex alia tornacenses et atuaticos contra romanos bellum parare: neque sibi consentientium defuturam manum auxiliatricem. Moram tum nesciebat / sed applicato exercitu Senonum et Carnotum aliarumque urbium adhortatione auxilium illis laturum se accitum memorabat Induciomarus et per Remos iter facturum / ante tamen Labieni castra deuastaturum. Labienus munitis praesidiis et propugnaculis licet roboratus esset / timuit suis complicibus plurimum: parum sibi pertractans tamen et prospitiens ne sibi detrimentum eueniret missis. legatis in conuicaneas urbes conueniendi diem indixit. Interea Induciomarus bellico procinctu quotidie ante castra Labieni se proripuit / Labienus autem cetum clanculo augmentans Induciomari incursiones sapienter sustulit. Quo labienus magis simulabat. eo magis induciomarus applicabat. et magna contumelia ex probrosorum uerborum romanum exercitum (cui labienus preerat) ad congrediendum prouocabat. At illis nullum irritationis uerbum dantibus neque respondentibus. diuisit agmen suum induciomarus et loco discessit. Tum festinus labienus emissis militibus suis precepit solum induciomarum persequendum. nec quem piam ledendum nisi prius induciomarum extinxissent. promittens et premia illum interficientibus se daturum principe digna. Et quia audacem fortuna iuuat quod Labienus conceperat affectu / effectu consequitur Denique Induciomarum negligentiorem cum insultantibus copiis (Orosio teste) pro uallo oberrantem repentina eruptione prosternunt / amputatumque caput eius ad labienum referunt / tum manus in cohortem eius extendentes quos apprehendere potuerunt trucidauere. Hec fama robur omne elanguidum fecit. copias omnes dissipauit. leodicenses et treuiros ad propria remeare coegit. Gallorum conatibus ita repressis. Cesar paulo quietior reliqua parte hyemis fuit.
Caput octauum. de eo quod posteritas consanguinitatis Induciomari contra Labienum denuo pugnatura adiutorias copias requisiuit sed superata fuit et ciuitas capta. INterempto Induciomaro ut propinqui eius urbem manutenere et hereditatem possidere ualerent / Finitimos germanos precibus pro auxilio pulsabant alliciebant muneribus. sed dissimulabant illi neque opem illis ferre uolebant. Aggrediuntur ulteriores quos iamdudum amicos sibi conciliauerant. Iureiurando enim et federe numquam soluendo inuicem pacti fuerant. si quando populo alteri congrediendum foret ad hostes oppugnandos. alter indilate paratus procederet. Utrique statutum est et fixum cesari non cedendum formidine. sed acredine resistendum. horisona prelii arma ducturum. et exercitum recturum eligentes et associantes Ambigorigem sibi summatem. Res non latuit cesarem / non ultra morandum nec consultandum necessarium intellexit. in Trebiros et Ambigorigis phalangas coegit exercitum. contra illi aduersus labienum bellum mouent. Iam aberant Labieni castris spacio biduani itineris. et comperiunt ad eos subuertendos Labienum duas cesarianas legiones. preter quashabebat: obtinuisse. Tum castrametati Trebetani tentoria quindecim mille passibus ab eo figentes germanorum adminiculum praestolabantur. Labienus hec percipiens uirum induit. contra illos exit / si forte temeritatem illorum. animi sui solertia superare possit attentat. Dimidiabat amnis utrunque exercitum. nec erat datum congredi. Quid tamen egit Labienus? Omnes trebirorum copias arte in bellum prouocatas interficit. priusquam germanis aduentantibus iungerentur / et continuo ipsam ciuitatem capit. Id ubi comperissent germani (qui iam haud procul abfuere) se ab internitione preseruatos admirati ad propria sunt regressi. Quos comitati Induciomari propinqui superioritatem et principatum Cingetori reliquere Admonitio pia.
APertis iam monstrauimus indiciis. qua pristinis temporibus Trebirorum nobilissima ciuitas claritudine refulserit. qua ui inuincibilis extiterit et insuperabilis. et cum neque potentia neque uiolentia decennio per potentissimum illum et inuictissimum Iulium cesarem uinci domari subdi capique nequiuisset. quam diu res publica rite administrabatur. quamdiu bonum commune attendebatur. solo tamen priuato. commodo et inanis glorie appetitu / inertique liuore breuissimo tempore latum prebuit hostibus ingressum. et ruina eius facta est magna. Id euenisse ex disceptatione induciomari et Cingetoris soceri eius pro potentatus fastigio altricantium si attendisti sufficienter superius digessimus. Pronephas nec ista etate quidem desinit serpere inter mortales hoc malitie uirus. fi illud admiseris ut proprio commodo innitaris. commune pereat necesse est bonum. Nulla res historiographorum oratorum poetarumque extollitur preconio / nisi reipublice et boni cum munis unica defensio / ut ad manum Salustium habes. Omnis hominis. qui de rebus dubiis consultant uel presunt ceteris / ab odio / amicitia / ira et suimet utilitate uacuos esse decet. Haud facile animus uerum prouidet ubi illa officiunt. Neque quisquam hominum libidini (hoc est cupiditati) simul et rationi paruit: ubi intenderis ingenium ualet: si te cupiditas possidet ira dominatur: et sic animus nihil ualebit. Hec incerta siquis certa facere uoluerit / ut therentium loquar / Nihilo plus agit quam cum sana mente insaniat. Restat ergo ut subesse potissimum quam preesse eligat aliquis. quod et christus dominus noster sciscitantibus apostolis quis eorum maior esset respondit. Qui inter uos maior est (hoc est maiorem se reputat) erit omnium seruus. His intelligi neutiquam damus non debere esse regentes et presides in populis. cum omnis potestas a domino deo sit. et quia ipse potens / potentes non abiiciat: sed talem presse debere non qui puer sit et mane comedat / hoc est qui inconsulte nihil agat aut neglecto communi bono. quid ipse manducaturus sit non quid populus uitaturus consideret Quecunque scripta sunt ad nostram doctrinam scripta sunt: inquit Paulus uas electionis. Audita et lecta est illius famosissime. illius uetustissime ciuitati Teberice lamentosa subuersio / quam odium boni communis / amor priuati effecit. faxit deus optimus maximus in posterum hec quisquamprimorum non adiiciat amplius. sed deus pacis dirigat eam et beatam faciat eam in terra. et non tradat eam in animam inimicorum eius. et laudetur nomen sanctum suum in seculum seculi. Amen. Conclusio libelli primi.
Capitulum primum de eo quod fidem catholicam susceperit Treueris per sanctos dei Eucharium Ualerium Maternum / missos per beatum Petrum apostolum ab urbe Roma. SUperioris libri seriem peregimus tractantem exordium fundationis urbis sanctem Treuerice / antiquitates non omneis sed communiores enumerauimus. bella qua gessit recitauimus / digessimus qualiter per Iulium Cesarem primum Romaniscis subacta fuerit / fert animus (aspirante numine diuino) stili officio hoc secundo libello innotesceri originem saluationis Treueriane / relapsum eius ad errorem. et item quae post christi ad celos ascensum ad hanc nostram etatem gesta sint / enarrare immo prelibare seu potius degustare. Post ascensionem iesu christi benigni super celos celorum / misso iam desuper spiritusancto. qui corda discipulorum frigida calore uertutis sue calefacta in fines orbis terre disperserat ut congregaret omnes in unitatem fidei. sorte sua beatissimus petrus. ubi pontum. galatiam. capadociam. bithiniam domuisset. christo anthiocenorum et urbem obtigit / in qua primum discipuli christiani dicebantur / quam septem annis cum rexisset et solidauisset ex nomine suo in petra christo memor tandem dei preceptionis et delectatus reduxit ad memoriam christi illud dictum suauissimum. Petre pasce oues meas. pro te rogaui ut non deficiat fides tua / tuque conuersus confirma fratres tuos. superioritatem illam in superiori orbis capite collocare quam dignissimum duxit. ut illic habitaret gratia ubi habundauerat delictum Ingressum eius ad urbem romam ferunt Claudii imperatoris cognomento caligule anno quarto factum. signis propdigiis et uirtutibus plurimam sibi gentem acquisiuit. christo saluatori animarum nostrarum et subdidit ibidem Eam gratiam ubi aliis nationibus participandam. diuino afflatus spiritu utilissimum frugiferumque eterne uite capessende animaduertisset quia pastor uniuersalis ecclesie constitutus fuerat: cura peruigili sollicitus erat. ut eum quem superexcellentie acceperat prioratum. amplificatione christiane religionis augmentaret. Unde cum plures diuersos in mundi angulos predicatores euangelii transmitteret. tum precipue principalioribus ciuitatibus sublimiores animarum curatores designauit Marcum euangelistam ad aquileiam primum. post ad alexandriam ditexit / Appollinarem Rauennatibus praesulem dedit. Uidens tum galliam omnem ferocissimam durissimamque fore: perinde quasi inconuertibilem ad fidem christianam: conuocatis ad se / quos secum habuerat sagacioribus secretioribus dixit messem quidem multam in galliis: sed sepibus: sed tribulis sed urticis uepribusque usque adeo repletam: ut non facile extirpentur / nisi lepidissimis eradicatoribus. Emisit plures spectatissime uertutis sapienteque multiiuge uiros. ut egressi euangelizarent cunctis galliarum populis. et curarent ubique. singulis tamen nominatim designans quas essent adituri gentes. Ad urbem treuerim utpote gallie principaliorem. et origine editiorem cunctis europe ciuitatibus. excellentissimum uirum sanctum Eucharium discipulum domini iesu. tertium in ordine. lxxii. discipulorum misit cum ministris sagacissimis Ualerio dyacono. Materno subdyacono Catalunensi ciuitati direxit praesulem Meminium cum Donatiano dyacono / Domiciano subdyacono. Mediomatricis (quos nunc Metenses appellamus) Clementem auunculum sancti Clementis pape et martyris episcopum assignauit. Leuchis hoc est tullensibus Mansuetum. Sixtum Remensibus. Sabinianum senonensibus / Suessionibus Senetium / at que aliis alios preuidit antistites. Horum predicatione uirorum / galia uniuersa qua lupi instar rapacissima erat / in agnum mansuetissimum reddita est. ut nunc tanto sit simplicitate. credulitate subiectior. quo fuerat ante tumiditate / perfidia / inflatior. Testem de hoc diuum Iheronimum accersiam. Gallicanus inquereret coturnus qua monstra non habuit. sed uiris sper fortibus et eloquantissimis habundauit / piscatorum discipulo et magisterio fauorabiliter corda submisit. Sed eatenus ista / iam ad propositum redeamus / de nostris predicatoribus et saluatoribus disserturi Egressi igitur Eucharius ualerius atque maternus ab urbe roma signis et uirtutibus multigenis eorum sanctitatem exprimentibus / transilitis alpibus. tandem ad eligiam Alsatie opidulum peruenere ubi subdyaconus maternus ualida febre correptus non multopost finem uite fecit Preparant eucharius et ualerius lamentantes suo consocio materno sepulturam. et Romam repetunt luctuosi et tristes. conquesti apostolo christi petro. satorem omnis mali sathanam eorm uiam impediuisse. cum maternum nature inimica inopina mors de medio abstulisset. Sed blande illos consolatus apostolus christi Petrus / remisit eos cum baculo suo. cum eodem dans priuilegium superioritatis ciuitati treuerice. ut primatum scilicet teneret in gallos / dixitque. Hunc meum baculum super corpus emortuum ponentes dicitote. Materne / praecepit tibi magister noster petrus ut in christi nomine exurgas / ceptumque iter nobiscum perficias. Factum est ut iusserat petrus / euigilauit de somno mortis maternus / quadraginta iam habens dies in tumulo. Hoc uiso miraculo / multi ad dominum conuersi sunt. Tandem treuiris applicuere. ubi semina uerbi dei spargentes ab aliis derisi / ab aliis persequuti fuere Pontifices capitolii nempe aduersum eos turbam non modicam concitarunt. et proiicientes extra urbem sanctos dei. lapidibus eos obruere moliebantur / sed frustra conixi. Euchario orationum iaculis contra eos pugnante. et pro eorum salute obnixius precante. petenteque signum de celo uirtute multa. ut uel talibus ad christum conuerterentur. Quid tamen accidit? Ubi lapides colligere et iacere conarentur. alii curui remanebant / alii extendentes brachia iacturi rigidi fiebant. et id genus quodcunque applicationis alii habuissent. contrarium eueniebat. nam lapides emissi. in iaculantes impetuose regressi. subleuandi. magno pondere depressi. ut etiam minutulum lapillum leuare nequirent. Hinc conuersi ad dominum. idola uana et muta respuerunt. et triduo integro cateruatim ad uiros dei concurrentes baptisabantur ex riuulo qui medium urbis influit / ex infusione sacri olei. oleuia post fluuiolus ille uocatus. Erat tempestate illa senatrix quedam nobilissima nomine albana. marito non fide uiduata. habens filium unicum quem extinctum morte. interueniente beato uiro euchario bona gratia repleto (id enim nomen eius interpretatum resonat) suscitandum obtulit et fide qua plena erat. resuscitato filio in nomine eius qui filium uidue ante portam Naim a mortuis reuocauit. eam in pace abire permisit. Tum illa domum quam satis amplam et preminentem habebat. sanctificante beato Euchario. in ecclesiam deputauit. quam beatus Eucharius sub nomine sancti Iohannis apostoli et euangeliste consecrauit. sita ad meridiem urbis extra portam mediam. quam hodie incolunt religiosi ordinis uiri. christo sub regula diui Benedicti militantes Digne tandem pro meritis remunerandus sacer antistes eucharius ubi iam uigintitribus annis pontificium amministrasset sexto idus decembris in pace quieuit. et sepultus est in basilica sancti Iohannis euangeliste praedicta. Huic successit animi et corporis uigore ualidus sanctificans Ualerius. qui cum quindecim annis pie iuste et sanctem uiuendo. praedicando et sanitates uirtutesque operando rexisset ecclesiam. quarto kalendarum februarum. migrauit ad dominum / conditionem indeptus iuxta praedecessoris et magistri sui corpus. Maternus pius hunc episcopale suscepit curam / huius usque adero gratiam uerbi habuit ut non modo eam sedem predicationibus et miraculis irradiaret. uerum etiam longe lateque diffundens semina fidei / alias duas constitueret sedes episcopales. in tungri uidelicet / et colonia agrippina Hoc tempore fecerunt treueri subterraneum uini ductum / a ciuitate sua usque coloniam per pagum bedonensis per quem magnam uini copiam alterutrum mittere consueuerit. et alia quadam uite humane sustentande necessaria. His diebus sanctus nazarius nominatissimus ille martir. treuerim ueniens fidem christi predicauit et basilicam erexit (ut autor est Anthoninus prima parte cronice sequutus Uincentium beluacensis) qui ab infelicissimo prefide cornelio conprehensus / Domitiano imperatori delatus est. Uerum ad propositum reuertamur Maternus / paterno simul et materno affectu has tres sedes fouens et enutriens. fertur uno paschali die in singulis dominum celebrauisse officium. Cumque per uirtutum incrementa populum in fide firmasset / cum iam quadragesimum in episcopatu treuerico ageret annum / sicuti quadraginta diebus mortuus fuerat / colonie alium diem suum obiit ad decimum octauum kalendas octobres. Conperta transmigratione eius. treueriani coloniam contendunt corpus praesulis sui reuecturi. accurrunt et tungriani quos et octauios appellitant. et sacro certatur litigio. singulis sedibus corpus antistiti sui requirentibus / treuerinis tamen et colonianis arctius altricantibus: Treuericis quidem opponentibus: quia prior eorum quam illorum praesul extitisset. et maxime quia non coloniensibus. sed treuerensibus Maternum misisset petrus Contra renidentibus agrippis iure se corpus odorum seruare debere quoniam apud eos uita functus Apparet interea uir quidam ueste choruscus / canitie uenerandus monens sacrum corpus undifluis rheni gurgitibus: naucellam nullo regente nauta. exponendum: hinc intelligendum qua demat ecclesia corporis gloriosi esse conseruatrix. sicque disparuit. Alacres tum cerneres tungrios. arbitrantes renanis fluctibus sui descensu corpus almificum ad se decliuitate cogente peruenturum. Coloni fixum ac stabile putare mansurum Treuericis nulla spes restabat: nisi ad deum preces fundere et ingemiscere. Imponitur nauicule corpus: quid domina propiciatio operari uelit. attonite expectatur. aliis forte letabundis. imbre lachrimarum et suspiriorum treueritani intumescentes rheni procellas compescunt / angelis remigibus contra naturam rhenum ascendit raticula. Gaudent hinc Treuerite. abscedunt alii rubore immo tremore circumdati. Uerum coloniades pontificis sui reliquiis ne omnino priuarentur. circa rubee ecclesie uillagium naucellam ad littus trahentes. exenterata intestina ibidem condientes. eius nomini ecclesiam construxerunt. Tunc treueripolitani corpus sanctissimum. a deo sibi concessum angelico indicio. debita cum gratiarum actione suscipientes ad ciuitatem suam treuerim retulere. commendantes illud sepulture (ut par erat) iuxta consociorum suorum Eucharii et Ualerii uenerandas repositiones. ubi longo tempore tumulatus: tandem ordinatione domina per inclitum Popponem sanctem treuerensis ecclesie archipresulem precelsum. accedente conprouincialium episcoporum consensu. maxime suffraganeorm eius Metensis. Tullensis. Uirdunensis. episcoporum ad maiorem ecclesiam Treuerensis. sancto Petro clauigero celestis regni dicatam translatus est decimo kalendarum Nouembris. ubi mirabilia magna operans neutique prime pausationis obliuiscitur utrumque locum incredibili miraculorum gloria collustrans.
Caput secundum de eorundem successoribus quibusdam episcopis. deque decem persequutionibus in christianos. UOcatis hinc ad superne beatitudinis requiem philocrisis patribus Euchario Ualerio atque materno / et iuxta condignum pro reportato et augmentato lucro remuneratis. sensim treueri laxius agere in religione christiana ceperunt nonnulli denuo ad ydola declinare / impellentibus et coangustantibus hincinde gentilibus / praesidentibus tamen interea uigintitribus episcopis. uiris certe sacerrimis. e quibus alii afflicti. alii persequuti. alii a finibus expulsi. martyrio alii coronati fuere. Quorum felicem agonem. dignum sanctitatis exemplar. haud nouimus. uitas eorum et historias dissipantibus bellis. ut facile attendere est. Treuiros enim plures bellorum fragores habuisse. luce clarius est. perinde et subuersiones plurifarias. Et quidem prius maternum (ut successores episcopos depingamus) felici auspicio. inclitus auspicius creatus est pontifex. de inmerito et nomine Celsus. animo sublimis. genere altus et clarus. id enim encomii immo epitheti illi ex antiquis asscriptum reperimus. Post hunc opere et ueritate Felix asciscitur in antistitem. cui re et nuncupatione mansuetus subuehitur. iili pietati insignis clemens. dehinc moyses. huic suffectus martinus. post illum anastasius cathedram conscendit. illum Andreas subsequitur. istum rusticus. Subrogatur eidem meritis auctus et gratia Auctor. Fauritius pius sublimatur. tum Fortunatus qui obiit. iiii. idus Iunii. huic subintronizatur Cassianus. et illi marcus. cui successit Nauitus qui fidei nauem uti industrius nauclerus quam optine rexit. in treueri simul et tungri. treuerensis quidam praesul a materno. xui. succedaneus autem immediatus in tungrorum octauia. Uacauerat sedes tungrensis. pius maternum hucusque (ut autumo) ciuitatem paganis denuo occupantibus quam signis multis. et uirtute uerbi dei huius noster Nauitus. unde deflexit / reduxit: ut bonus et solers nauita iuxta propertii adagionem de uentis tractans. omnem illam subuersionem uentosa quadam superstitiosorum et garrulorum hominum loquacitate. ast uentis tentationum uariarum iniquarum euenisse contestabatur. Et licet nauis illa magnifica a uentis illis ualidis incitata aliquam diu fuerit (ut beati iacobi epistole uerbis utar) reducta tamen modico gubernaculo ubi dirigentis nauiti praesulis impetus uoluit in litus et portum salutis eterne. Fabricauit in tungri mire operositatis et magne proceritatis ecclesiam beate uirgini marie. Fuit autem huius nauitus. rectam nauigandi peritiam habens in hoc mari magno et spacioso. treuirorum quidem auguste (sic enim Suetonius et solinus eam urbem nominant) decimusnonus. tungrorum uero octauie secundus praesul. Quo humanis exempto in nonis Iulii per martirii triumphum treuirorum uigesimus. tungrensium tertius presedit marcellus cui uitam cum morte mutanti ad pridie nonarum septembrium Metropolum undeuigesimum treuirorum. tungrorum autem quartum substituunt. qui pridie nonas octobris martyrio succumbens. Seuerinum Treuerensis uicesimum secundum / Tungrensis. quintum. successorem habuit. Huic subordinatur Florentius quem alii Florentinum alii florendum appellant Treuerorum uicesimis tertius. Tungrensis sextus praesul. qui et ipse martyrum lauream meruit decimosexto kalendarum Nouebris. De post treuerensis martinum secundum sortiti eius nominis. praesulem. xxiiii. apud eos. apud tumgros septimum. Sufficitur maximinus treuericis augustalibus. xxu. octauus octauianis tungresi. et huius palma martyrii translationes ex hoc mundo ad celum. xii. kalendas Iulias subsequenti Ualentino treuirorum. xxui. tungrensis nouo. mitram pontificalem et baculum reliquit. Huic proximanti uite mortalis occiduo pneumatico inspiratum est oraculo / bacillum quem ad Treuerianos et Tungrianos ducendos et pungendos haberet. altario tungri parthenices marie christi matris imponeret / neque ab hinc sustollendum donec utrique ecclesie prouideret altissimus rectorem. Mediante anathematis uinculo baculus super altare ponitur / et ualentinus paulo post martyrio uitam apprehendit eternam sub. xuii. kalendarum Augusti Quae sequuta fuerint post hec quos obtinuerit utraque ecclesia praesules / in sequentibus explicabimus. Illud tamen obiter conmemorauerim / non defuisse aliquos qui dicerent a materno praesules hucusque. sedis etiam Agrippinensis curam habuisse pastoralem. sed ad praesens nostra non interest hec prosequi. et illud maximopere dolentes referimus quod horum uitam sanctorum precedens etas ad nos demandauerit minime Est tamen quod animum sitibundum restringat multiplex et uaria christiano rum persequutio / qua nedum scribere / sed nec attendere quidem sanctorum felicem pugnam admisit Decem persequutiones seuissimas ad id temporis usque fuisse. omnium pene cronographorum testatur authoritas. Eusebius pamphili maxime. Paulus orosius Isido. et Beda uenerabilis has copiosissime annotant. quas tamen paucula uerborum congerie specificabimus. Prima fuit nerone imperante. Secunda sub domiciano. Tertia sub Traiano / cui inter ceteros praesides meruit Plinius secundus uir omnium litterarum conseruatorium. et quamuis gentilis in christianos potantem haberet. missis tamen litteris ad Traianum (ut in uita sancti Ignatii martyris legitur) hoc uno christianos reprehensibiles memorabat. quod mane ante lucem surgerent / et deo quem ipse ignoraret / uota laudis soluerent / pudicos tamen esse / sobrios et sine offensione ambulantes. Quarta sub marco anthonio. Quinta sub Seuero pertinaci. Sexta sub maximino. Septima sub decio. Octaua sub Ualeriano. Nona sub aureliano romanorum imperatoribus porro decima sub Diocletiano et maximiano herculeo / de quam persequutione quamtum ad nos attinet thebeorum treuirorumque martyrum candidatum triumphum. et purpureum occasum describemus. nam quas exercuerint alias tyranides hii duo induperatores. immo uituperatores romani imperii in sanctos dei. cum multi rerum gestarum scriptores / tum regino crononistarum facile princeps breui sermone depromit. Nostrorum thebeorum treuirorumque martyrum dumtaxat martyrio aliquantis per immorari iuuat.
Caput. III. De occisione Thebeorum Teuirorumque martyrum DIocleciano imperatore cum maximiano herculeo. quem nuper ex commilitone cesarem creauerat. christianos persequante. graues per omnes romani imperii fines subitarum turbationum concrepuere fragores / scribentibus Eusebio orosio Eedaque / quo periculo permotus dioclecianus. propter eminentia disturbia. maximianum herculeum ex cesare augustum fecit. maximianum galerium. et constantium elium cesares elegit. Maximianus alias maximinus galerius ex Dacia oriundus. Constantius uero nepos Claudii secundi imperatoris illius nominis / ex filia fuit natus. patre eutropio nobili ualde romano ut authores sunt. Franciscus petrarcha et Eeneuenutus. hos ut diocletianus sibi affinitate coniungeret Constantio quidem theodoram maximiani priuignam dedit uxorem: ex qua postea sex filios sustulit. Galerio autem ualeriam filiam suam tradidit / quas tamen ad ultimum repudiare ambo compulsi sunt. Interea diocletianus in oriente / Herculeus in occidente. uastari ecclesias interfici christianos: decimo loco a nerone praeceperit: factionem quam piam nonnulli rusticorum quos bacharidas uocant in galliis concitauere: ad quam delendam Maximianus herculeus in auxilium ab oriente: ex ciuitate egipti Thebe / milites strennuissimos euocauit: quibus tres duces praeerant. Tyrsus primus. alius nomine et ordine secundus. tertius Bonifacius dicebatur / omnium uero primas / qui primipilari fungebatur autoritate Mauritius. Et primum quidem legio illa bellicosissima. christiane militie peritiam a Labda Iherosolimorum episcopo didicit. Rome tandem a Marcellino papa baptismum consequuta Hec omnium ignorante maximiano herculeo factam sunt. Congrediendi tempus aduenerat / et monentur milites christi potiunde uictorie gratia idolis se commendare / illis litare thura. rennuunt alacriter / fortiter resistunt / quo circa morte plectuntur / efficiunturque sine resistentia uictores / fuso sanguine suo proprio pro domino qui ad fundendum alienum sanguinem acci fuerant Secundus et alter quidam archimiles alexander. apud italie castrum Uictimilium glorioso occasu mortis ad uitam uolarunt perpetuam. apud gallicanum oppidum Agaunum quod rodanus nobilissimus fluuius alluit martirio coronati sunt / signifer Mauritius / Exuperius. candidus Innocentius Uitalis cum reliquis sociis commilitonibus. Ex eadem preclara legione alii ad diuersa concesserunt loca: quod non putandum est eos mortem timuisse: sed paululum subterfugisse declinasseque: quo gloriosius alibi occumberent. Omnino enim credendum est constantissimos testes christi factos: cite mortis sententiam non tam uoluisse uitare (ubi iuxta ueritatis iussum in ista ciuitate persequuti in aliam cuperent fugere) quam per galliarum confinia spargi diuinitatis mira dispensatione. ne unius loci angustia clauderet tot sanctorum martyrum milia. Sic ursus ad castrum solodorum peruenit. Gereon de primoribus unus: Cassius atque Florentius Coloniam agrippinam. Uictor Xantum cum militibus suis sociis adierunt. At Tyrsus et Bonifacius duces cum ingenti militum copia agonem suum Treuiris complere statuerunt. Uenientes itaque Treuerim perhumaniter et quam officiosissime hospites christiani / a christianis principibus et populo deuotissimo recollecti sunt. Habitabant tum Treuiris uiri religiosi et famosi a seculo / in fide fortes / in spe longanimes: in charitate fundati et radicati Senatorium culmen generosissimis et spectabilibus ualde uiris ornatum: plebs forensis multa beneficentia / comitate / politia / insignis. Tirsus dux supremus fixis papilionibus in campo martis: ad lenam et aquilonarem ciuitatis partem / sibi suisque militibus mansionem parauit. Bonifacius dux alter cum trecentis contubernalibus / iuxta pontem urbis quem subterfluit moselle alueus in ualle montis appollinis sedem delegit. Agebatur humanationis filii dei nonagesimus primus annus supra ducentesimum: cum ecce ad quartam nonas octobres Rictiouarus impiissimus a maximiano herculeo super galliam prefectura donatus ueniens: missis apparitoribus mandat thebaicos tyrones aspectibus suis presentari. Haud meticulosi comparent iubenturque diis sacrificare libamina. at illi tam constanter quam fortiter abnuentes tyrannum fera feriorem effecerunt. Exiit ergo edictum a tyranno. ut omnes mortis subirent sententiam. Parent ministri. truces. seuiunt athletas christi / tyrsum et suos in prato Martis. bonifacium cum trecentis iuxta pontem iugularunt / necarunt / et christo acceptissimos martyres consecrarunt. Et hec quidem spurcissimus Rictiouarus non iam christianorum / sed et uirtutum hostis / uitiorum et libidinum hospes primo die ingressus sui ad urbem peregit. Postera die uirus malitie sue euomens exercuit necem in urbis primatem ac proconsulem patricium Palmatium / inque totam senatoriam dignitatem cuius summates consulares capitis amputatione / in libro uite patres conscriptos effectos ad eterne felicitatis senatum laureatos transmisit. Porro die tertia ingressus tyrannici exeunt obuiam tortoribus gregatim ad mactandum agmina christianorum / multitudo scilicet iuuenum et adolescentum floridam etatem pro christo perdere parata Senum quoque longeuitati temporem canities ueneranda uacillantem membrorum uigorem baculis sustentans hosdem sequebatur. Uirorum fortium animos idem facere compellat dilectio. pro domino mori non timida. Mulierum etiam sexus. natura quidem infirmus sed animo robustior. una cum turmis infantum puellarum seruulorumque id non tardat alacriter insequi iter. ita ut cerneres totam ciuitatem suapte sponte ad mortem properare. alium hortari alterum ad coronam. Et erat pia inter eos contentio (ut dicit Augustinus. de cura pro mortuis agenda) nam alius alium preire gestiebat. In quos tyrannicus exercitus tanta cede debachatus est. ut non modo tellus herbida cruore maderet. uerunetiam moselle fluuius ad sex miliaria relicto naturali colore. sanguinis effusi copiositate ruberet. Nec suffccit hoc truculento rictiouaro quin et preciperet corpora eorum inhumata relinqui in escam uolatilibus celi. et bestiis terre. Sed dum in celum poneret os suum lingue eius mandatum ad nihilum transiuit in terra. deus enim prouidit martyribus suis sepulturam. licet non condignam iuxta humanam extimationem. oportunam tamen illis. quando nec corporis pilum periturum scirent Quam putas sepulture curam habuisse. qui corporis uoluntatem no perfecerunt in desideriis? Pauci residui fuerant christicole. in montibus et speluncis et cauernis terre latitantes qui non tam ob declinandam hanc persequutionis procellam. quam ut sanctis dei tumulaturam preberent diuina ordinatione delituerant. Hii uilibus mandantes bustis corpora sanctorum. rabiem pertimescentes gentilitatis. puteum quam exhaustum aquis. repleuerunt occisorum corporibus martyrum. quorum alii propediem. alii tardius gloriosis sepulturis traditi fuere ut postea temporibus et locis suis unguatim describemus.
Caput quartum. De eo quod Constantius et Helena Constantinusque filius eorum apud Treuiros sedem regni habuerint. et qualiter Helena eandem urbem obtento per beatum Siluestrum sancto Agricio patriarcha anthiocensis predicatore ad fidem rectam reducere. et reliquiis excellentissimis ornare studuerit. Post Rictiouarranam cruentissimam cedem / cum Constantius Eius uir prestabilissime ciuilitatis et mansuetudinis. Theodoram uxorem. filiam ex pre uignatu Maximiani herculei. quo nescio nouercante fato dimisisset. iam potita uictoria belli apud alamannos et latiori gubernamine fruente. spe suscitande prolis Helenam duxit uxorem. feminam certe nobilitate diuitiis. speciositate. potentia. denique et gloria grecorum illam Helenam sororem Castoris et Pollucis. primum a theseo Mycenarum rege. fecundo loco ab Alexandro filio Priami Troyanorum captam. desponsatam post Menelao Lacedemoniorum regi fratri Agammenonis Mycenarum regis / quae excidii troiani causa fuit. Eius laudem tametsi multi scriptis extollant (maxime Homerus et Demetrius moschus) quod eius pulchritudo non fuit caduca. sed semper florens. et Uenus fecit eam nutriria gratiis suis: illi tamen prestare quam prius nominauimus helenam nulli dubium est / quandoquidem ipsa Cesari Augusto nupserit. Constantio inquam uiro sane pientissimo praestantissimoque Huius Helene speciem christus eternus amor concupiuit / et nunquam fedari permisit / quam diuina gratia educauit / cuius laudes non uiles et fabulosi poete sed iusti sed sancti uiri ubique efferunt et mirantur. Sed ne panegyri cum et non hystoriam texere uidear quae restant historie prosequar. Genuit itaque Helena uiro suo Constantinum illum magnum. quo inter imperatores et reges nemo maior surrexit. quam iccirco (ut auguror) historiographi concubinam nominant. eo quod Constantius forte adhuc uiuente Theodora sibi ui sublata uxore. eam in coniugium assciuerit. Fuit autem Constantius (ut refert Rufinus in ecclesiastica Eusebii historia / et post eum Orosius et Beda) multa clementia ad homines. erga deum uero religione maxima utebatur neque ex consortis rabie. piorum sanguine regnum suum maculauit / neque orationum domus destruxit maximiani imitatus uesaniam sed cultores dei uenerationi habuit et honori. Hic non modo amabilis. sed etiam uenerabilis gallis fuit. precipue quod Diocleciani suspectam prudentiam. et Maximiani sanguinariam temeritatem Imperio suo eliminauerat. Idem et inclinatissimus treuerensibus: ipsi perinde illi deditissimi ille quare eam urbem potissimum in regni sedem delegerat. isti quondam fauentissimo eius humanitatis officio gaudebant. Nam in ea urbe erat domus regia usque adeo sumptuosa. ut crederes eam omnium regum habitacula operositate antecellere. enimuero pauimentum uariis marmoribus et pario lapide stratum. parietes auro fuluo radiabant. laquearia in modum cripte preciosis sculpturis celata / cubile aureis instructum setis. Tandem post multa faustissima bella. quibus romanum imperium ampliauit. In britannia eboraci quod regnum una cum gallia regebat. decimosexto gubernaminis anno mortem obiens constantius religiosus et tranquillissimus. religiosiorem et clementissimum filium Constantinum galliarum imperatorem reliquit heredem. Cuius corpus ad Treuerim relatum / in campo martio tumulatum fuit hoc cum epitaphio. Elius constantius uir consularis comes et magister utriusque militie / atque patricius et secundo consul ordinatus. Quod epithaphium in ecclesia diui Paulini hodierna luce cernitur. Uerum Constantinus optimis principibus comparandus (ut Iacobi de columna uerbis innitar) cum innumeras animi corporisque dotes haberet / erat tum militaris glorie appetentissimus / cui in bellis gerundis semper prospera fortuna astitit / quare et a Romanis (dum iam in galliis frequenter triumphasset) ad delendum maxentium / Maximiani herculei filium: insolentissimum procacissimumque / accersitus / non ad confusionem suam sed gloriam: sed exaltationem: illo profectus est / tametsi gentilis: tamen uirtutum amator / quam deus altitonans nunquam etiam gentilibus sine fructu et fenore permisit colendam (si quid Ualerio maximo credi oportet) et Boetius Nullum bonum innumeratum perhibet / ad hoc concurrentes doctores. theologi. thomas praecipue et lira. idem sentiunt Denique affuit illi deus / signo crucis uictoriam de maxentio reportandam predixit / et exitus acta probauit. Maxentius extinctus est / et omnis gloria eius facta est ut flos feni Uexillis / crucis signum ferunt impressisse constantinum / quod contra signum nullum stetit periculum Iam apud aures uulgi uenerabatur constantinus / Imperator ab omnibus proclamabatur: Licinius unus illi restitit / quem domitum et superatum pariter cum exercitu ad mortem perduxit. Hinc solus Constantinus uniuerso orbi imperare: liberalitate et gratia sibi comparare omnium beneuolentiam. Etenim pacem petentibus libentur dedit / multas leges rogauit ex equo et bouo / superfluas abscidit emendauit nimium seueras: quod ei donum contulisse. credideri summam litterarum actuumque forensium peritiam. nam artibus ciuilibus et studiis liberalibus ubi per otium licebat / delectabatur. his totus deditus erat. unde et multiiuga eruditione expertissimus euasit. Constantinum optime de Romulidis meritum audiens pia mater Helena. Treuiros corpore non mente deserens / sequuta fuit / humanitate eius comperta Siluester ut scribunt Damasus papa. et platina de gestis summorum pontificum / relicto soracte monte / quo a tyrannis pulsus relegatione: uel ut quidam uolunt coactus ultro tamen secesserat / romam regressus. principem illum uictrice crucis signaculo uictoriosissimum. erga christianos bene armatum / promptiorem ad optime de ecclesia dei promerendum reddidit. Interea helena augusta iudaismum amplexa. christianismum in filio reprehendit. sed dominus uniuersorum qui omnes uult saluos fieri / eam citius ad fidem reuocauit quo processu: hic non uacat prosequi. Hec cum esset incomparabilis fidei et religionis. magnitudine animi mota. et uisis nocturnis iherosolymam perrexit. lignum dominicum diligenter requisiuit. feliciter inuenit. Et quidem constructa eo loci basilica. et recondita inibi crucis sancte parte admodum magna. reliquam cum clauis et aliis quibusdam instrumentis passionis dominice/ ac reliquiis uariis Romam rediens detulit ad filium. At Constantinus augende christianitatis cupidus iam tersus et uerus christicola (qui ante ethnicus ydolatra laudis periture auidus scriptore Sexto Aurelio) basilicam constantinianam (quam lateranensem uocant) edificauit. et donariis ditauit multiphariis / ubi preter alias reliquias preciosissimas / Tunicam domini Ihesu inconsutilem recondidit (ut testis est Hermannus solennissimus cronographus) Clauorum usum aliquandiu ad bella processurus in frenis habebat / teste Rufino in Ecclesiastica hystoria / ut adimpleretur quod dictum est per prophetam Zachariam / Quod super frenum equi est sanctum erit domino. Quas in urbe roma hic pientissimus simul et sapientissimus princeps extruxerit basilicas / quae munera eisdem largitus sit. quae condiderit statuta. qui nosse cupit. ad Damasum papam. et Georgium platinam de gestis summorum pontificum recurrat. nobis dicendum restat quid Treuerenses ab eo meruerint honoris et reuerentie. Posito Tungris in altario beate uirginis marie baculo Pastorali per Ualentinum episcopum ut supra egimus / nullus eam temeritatem presumpsit. ut inde illum sustolleret / donec utrique ecclesie direxisset deus altissimus doctorem iusticie / qui saluum faceret seu reuocaret populum suum a peccatis eorum. Uacauerat iam Tungrensis sedes septem annis / cum ecce piissimus dominus deus qui salutem humani generis mira effectuositati complectitur. misit et preuidit eis in episcopum. sanctissimum et notissimum illum uirum / Seruatium cuius laus et meritum mundi yagatur per ambitum. cui angelicis manibus baculus porrectus. sicque illius sedis a Treuerensis diuisio facta fuit / quae ea tenus unum prelatum habuere pontificem. Per idem tempus gens hiberorum (que sub axe pontico iacet) armeniorumque / fidem christi. et baptismi gratiam consequitur. salutaribus monitis diue Helene auguste. preterea undecumque ad fidei caulas congregantur errabunde ouicule: Treuerim solam maxmma ex parte gentilitatis error captiuam tenebat. quae res haud exiguo affecit merore diuam Helenam. rectissime augustam nominatam. cum per eam salus mundi aucta sit et inuenta. Tacta itaque dolore cordis intrinsecus. condoluit patrie sue. nuper ob cedem Rictiouarricanam ad idolatrie culturam relapse. Unde modis omnibus instat una cum filio suo Constantino apud beatum Siluestrum papam / quo patrie sue predicatorem idoneum delegaret. Ad deum quoque preces indefessas fuderunt: et tandem exauditi pro sua reuerentia. Conferentibus itaque mutuo quisnam foret tali uetustissime ciuitati predicator deligendus dirigendusque / tandem aliquando (sane instinctu numinis diuini) Agritius anthiocenorum patriarcha conuenientissimus inclamatur. Uiam nuncii carpunt anthiochiam uersus / singrapho apostolico cesareoque almum Agritium Romam deducturi. Terretur animus uiri dei. an filios linquat charissimos christo iam genitos. nec ne non satis exploratum habens. Uicit tamen sancta psichomachia somemachiam / conducibilissimum ratus acquirendis operam impendendam filiis. Relicta itaque perrexit patria / assumpto secum in comitem et solatium itineris / amicissimo sibi et ueneratione praecipuo quodam uiro Iohanne monacho anthiocensi Sulcato tum equore ponti romam uentum est. Obuiam procedunt Siluester cum cetu cardineo / Helena quoque et Constantinus tota denique aulica cohors: suscipitur agritius officiosissime dapatice augustaliterque tractatur: Treuirorum primus archiepiscopus constituitur. At helena uoti compos effecta / instar apis argumentose / praestantiorem herbarum colligentis ualorem thecam componens preciosissimis uenustat reliquiis tunica uidelicet domini inconsutili saluatoris nostri christi ex laterano sumpta (ut ex uerbis hermanni cronicarii colligere ad manum est) cum uno clauorum quo cruci affixus erat. cultroque qui idem dominus in cena nouissima. diuisit agnum pascalem et parte crucis eximia. peplo item gloriose uirgis marie / quo uelata erat dominice incarnationis tempore salutante eam archangelo gabriele. cum pectine eiusdem. Corpore item Mathie apostoli. per ipsam Helenam de iudea translato. et ceteris sanctorum reliquiis plurifariis. et in primis autenticis. scribentibus Eusebio cesariensis. et in cronica Isuardo in martyrologio suo ad Carolum magnum. Utpote dente sancti Petri apostoli. Sandaliis sancti Andree apostoli. necnon capite sancti Cornelii pape et martyris. ac aliis atque aliis reliquiarum clenodiis. His oneratus et honoratus reliquiis sacer Agritius decoratur et praecepto insigni priuilegium beati Siluestri pape per beatum Siluestrum papam. beatissimi petri apostoli quondam per baculi traditionem priuilegium confirmante. reliquias digniores nominati exprimente. hunc habente tenorem. Sicut in gentilitate propria uirtute sortire et nunc trebir primas super gallos et germanos prioratum. quem tibi prae omnibus harum gentium episcopis. in primitiuis christiane religionis doctoribus sanctos Eucharium Ualerium et Maternum ac per baculum caput ecclesie petrus signauit habendum suam quodammodo minuens dignitatem ut te participem facerem Quem ego Siluester eius seruus successioneque indignus per patriarcham Anthiocenum Agricium renouans confirmo / ad honorem patrie domine helene auguste / metropolis eiusdem indigene. quam ipsa felix per apostolum Mathiam iudea translatum. cum tunica et clauo domini. et dente sancti petri. et capite Cornelii pape. ceterisque reliquiis ditauit specialiterque prouexit. Huius priuilegi conscii nociui emuli conmunione dirimantur. quoniam anathemate maculantur
Caput quintum. quo tempore Agricius Treuerim uenerit qualiter populum ad fidem perduxerit. reliquiasque dispertitus sit. Hoc sumpto de manu beati Siluestri cyrographo priuilegiali / spectabilis presul Agricius. benedictioneque apostolica percepta. et honesta stipatus comitiua cum suo illo familiari Iohanne anthioceno monacho alacer itineri se accingit / transcensisque alpibus demum ad belgarum Metropolim / Treuerim scilicet peruenit Anno quidem dominice incarnationis. trecentesimo trigesimo tertio: Imperii autem constantini magni patris augustorum uicesimo tertio pontificatus siluestri anno .xix. Mundi anno secundum maiorem computationem quinquies millesimo septingentesimo tricesimo secundo / secundum minorem supputationem qualiter millesimo ducentesimo nonagesimo sexto Ab urbe roma condita / millesimo quadragesimo quarto. Fundationis autem treuerisbis millesimo trecentesimo octuagesimo quarto. Olimpiadis ducentesime septuagesime septime anno quarto. Indictione quinta Archiepiscopatus diui Agricii in sede treuerica anno primo in capite kalendarum septembrium. Uiduata iam fuerat pastore treueris a morte ualentini episcopi nouem annis. Preuenerat autem nuncium suum deus. et corda pppuli dure ceruicis / monitis ueri dei coaptauit. Predicat itaque uerbum dei / instat oportune importune: et uelut alter Eucharius signis et uirtutibus ad sacrum baptisterium et fidem populum adducit. Tum numero crescente et fide / basilicas erigit Ex pallatio diue Helene ecclesiam sub honore principis apostolorum Petri fabricat consecratque. in quam recondidit tunicam domini Iesu inconsutam / et clauum eius cum dente sancti Petri / et Sandaliis beati Andree apostoli et capite sancti Cornelii pape et martiris quam ecclesiam caput et metropolitanam constituit Construxit praeterea petitione domine auguste / praeceptione uero domini Constantini / ex eius templo regali ecclesiam in campo Martis / dicans eam honori Iohannis apostoli et euangeliste / ubi et monachos aggregauit sub Imperatoria petante / quibus Iohannem illum uenerabilem / anthiocensem monachum / abbatem praefecit / christo sub regula orientalium monachorum tum militantes. in uictualia merchedictum curiam cum suis appenditiis. et quicquid infra miliare bannitum continetur / regia traditione contulit dominus imperator constantinus ad eandem ecclesiam reposuit Agritius praecipuas reliquias / cultellum domini Iesu / quo agnum paschalem diuisit / peplum item gloriose uirginis marie / quo operta erat dominice annunciationis tempore / cum pectine eiusdem uirgis Corpus uero sancti mathie apostoli oratorio celle sancti Eucharii intulit. Fertur et construxisse iussu helene ecclesiam maximi decoris in modum crucis sub honore sancte crucis: et illo ligni crucis partem egregiam reclusisse. Interea uir potens opere et sermone / atque deo hominibusue dilectus beatus. Agritius / ipsa sanctitate sanctior. ui signorum et miraculorum fama. ipsa famosior et notior circumquamque efficitur.

At cum diuersaum hic rumor felicissimus prouinciarum peragraret oras / tum et pictauis insonuit Cum maximinus / qui peregrinus in hoc mundo esse uoluit. et in celesti patria fieri domesticus. ad hanc tube uocem experrectus. rebus patriis spreti paulinum sibi filium spiritualem ex fonte. necnon quiriacum quempiam contubernalem. solatii uice simul et eterne capessende beatitudinis intuitu secum abducens. exanclato longiori itinere ad treuerim quinque peruenerunt. Qui infatigabili sollicitudine hominem dei. de quo magalia et mira audierant. inquirentes. uirtutibus prodentibus tandem obtutibus eius praesentati fuere. Collegit illos pius pater omni officiositate. atque cognito proposito. instituendos doctrinis ecclesiasticis (qui iam sat de humanis imbiberant) non minus beniuole quam cupienter admisit. Nauat operam agritius quam doctissimi in lege domini euadant. non defuturum sibi resciens. si quid ex doctrina hausta super erogaturi essent saluti fidelium documentum. Ut erat autem maximinus cum etatis matura sapientia. tum ingenii ceteris industrior. adde et ceteris forte in dei seruitio feruentior. perinde fiebat. doctrine quoque perceptione eos praecelleret. et eapropter magis magisque agritium sibi conciliaret. usque adeo. pro uite merito. et sapientie doctrina datis minoribus ordinibus primum (ut assolet fieri) post ad praesbyteriale fastigium promoueret. Contigit paulopost ut agritio (qui desiderabat solui et esse cum christo) placeret deo dare regnum suum et remunerari labores et erumnas pro christo alacriter superatas. cum ecce quiriacum mire deuotionis hominem in usu habentem sanctorum lustrare habitacula / in oratorio beati Eucharii noctu orationibus intentum conuenit. commonuitque angelus / Maximinum certiorem redderet dignitatis decreto beato agritio subrogatum iri. Paruit angelicus uir quiriacus angelicis monitis. et cuncta per ordinem maximino pandit. sed refugit ille reclamatque. Uerum quare semel decernit deus / et idipsum non reuocat / agritio quoque per ministerium reuelatur angelicum / et euicino transitus eius ad deum / et maximini pius eum substitutio. Gauisus ex hoc gaudio magno ualde / agritius deo omneis gratias retulit quod. et se a laqueis mundi proxime eruendum cognouissem. et de apto et meritissimo succedaneo certior redditus fuisset. Uideres tum sensim corpusculum uiri dei indies attenuari debilitari. nec multopost uel sero coactum electione populi et dei iussione. ubi maximinum sibi substituisset. in idibus Ianuarii presulatus sui in urbe treuerica anno nono / domini uero trecentesimo quadragesimo secundo: Constantii imperatoris filii praedicti constantini anno secundo imperii. indicatione. xu. moritur / et in basilica sancti iohannis euangeliste in prato martis cis portam nigram per beatum maximinum / paulinum / quiriacum / et Iohannem abbaten loci. quondam cenobitam anthiocenum sepelitur / adhibita magna tum cleri tum populi caterua.
caput Sextum /de successoribus quibusdam agritii maximino.
paulino bonosio britonio felice et nonnulis factis sub illis gestis. Ex hac ualle lachrymarum subtracto inclito agricio a uicinis praesulibus pontificali decoratus mitra succedit Maximinus huius nominis secundus in gaudium et salutem omnium. Iam illud in confesso est. assumpto honoris et oneris officio ipsum conatus omnes ad profectum gregis conmissi accomodauisse. elaborasseque qui plebs sibi credita salubriter erudiretur. Subinde fidelis et prudens dispensator in magni patrisfamilias domo constitutus cura peruigili sollicitus erat oberrantem aliquin ouiculam ad caulas dominice pascue inducere: conseruare illam quam antecessor eius agritius a rugientibus praeparatis ad escam e eripuerat. Secundo episcopatus sui anno / constantii autem quarto. generalem sinodum in agrippinensis Colonia in depositionem Eufrate arriani episcopi cum beato seruatio tungrensis episcopo. et aliis. xxu. episcopis celebrauit / ac eidem beatum seuerinum. qui in transitu martini uoces in celo psallentium audiuit / pontificem subrogauit. iiii. idus maii / indictione. iiii. post consulatum amanti et albini. ratam habente hanc sinodum iulio papa primo. subscribentibus omnibus gallie ac germanie episcopis. Porro sexto pontificatus sui anno / constantii. uiii. Athanasium alexandrine urbis praesulem (scribente Ieronimo et uenerabili beda) persequutionem constantii arriani imperatoris fugientem honorifice suscepit intrepidus. et diligentissime abscondit. Nam antea toto orbe profugus agitabatur. et uagabundus super faciem terre teste rufino) ut nullus ei ad latendum superesset locus. tribuni. praepositi. comites exercitus que ad inuestigandum eum edictis imperialibus moti totius regni uiribus concertabant. siquis uiuum maxime. sin minus. certe ea put detulisset / uerum treberi sex continuis annis ita latuit in lacu cisterne aquis carente (hodierno die in cripta inferiori ecclesie sancti maximini apperente) ut solem numquam uiderit. ubi psalmum (Quicumque uult) totius fidei summam continentem composuit. sed cum per mulierem quandam fuisset manifestatus / nocte qua ad comprehendum eum veniebatur spiritu dei premonitus / valefacto Maximino. loco cessit.
Et huic maximino subditi erant discipuli plures / quos in divina lege apprime erudiuit Commendatum habuit a parentibus quendam Castorem / et item commendatum alium ad erundiendum a beato Martino cum a Roma reversi fuissent: et urso / qui sarcinulas ferebat in locum asini necati / pristinam vagandi licentiam prestitissent nomine lubentium / uterque ab eo sacerdotio donatus. Tandem Maximinus ad revisendos amicos patriam aquitaniam petiit. ibique domino se vocante. predie idus septembris in pace quieuit.
Successit in episcopatu Paulinus filius eius spiritualis: qui a beato Martino sacerdotalem infulam percepit. Hic memor beneficii prestiti. corpus patris et magistri sui maximini per beatum Lubentium et populum Treuirorum ex Aquitania signis magnis et virtutibus reuectum / in ecclesia sancti Johannis evangeliste iuxta corpus sancti Agritii prioris magistri sui in campo martis tumulauit. ad quartum kalendarum Junii funeralia officia concelebrante Tranquillo. eius loci iam tertio abbate a Johanne monacho anthiocenis Statuit temporis interiectu Constantius arrianus imperator mediolani concilium in damnationem Athanasii: advocatur et Paulinus (teste Jheronimo) unus pro omnibus galliarum episcopis responsurus. immo unus pre omnibus ad martyrium electus. Ad Mediolanum proximanti occurrit liberius papa / et alii catholici episcopi / concilium malignantium ingrediuntur. Ad hoc Constantii  omnem intentum erat / occidentales / orientalibus / arriana secta maculatis preter solum orientalem Athanasium / consentirent: et athanasium delendum decerneret. quasi non rectam fidem habentem. In tremebundus paulinus in conspectu Constantii prorumpit. profert quod attulerat athanasianum simbolum nuper treueris editum / legitur et inter legendum ammiratur / collaudatur / autenticatur Videns hereseos defensor arrianice Constantius illos se superare non posse / ira in candescens iubet eos in exilium pertrahi / Liberium videlicet papam paulinum eusebium vercellensis / Dionisium mediolanensis / episcopos mediuffidius sanctissimos cum duobus aliis Verum paulinus quare palpebris non edit dormitatione quin predicaret. baptisaret. ulteriori exilio relegatur: demum apud fringiam asie provinciam beatem passionis coronam capitis de truncatione percepit / iuxta Jheronimum in cronica Eusebiana dominice incarnationis. Anno trecentesimo sexagesimotertio imperii constantii xxii exilii sui quarto / pridie kalendarum Septembrium.
[...]
Caput Octavum De subsequentibus episcopis usque ad Northmannorum debachationem.
[...]
Post quem Legontius subiit ministerium sacerdotale xxxiiii vir certe divinarum humanarumque legum peritus. legem dei meditatus dei ac nocte / et feliciter consummato cursu vite presentis xi kalendas martii vita excessit et sepultus est in ecclesia beate marie et martyrum thebeorum / quam beatum Felicem supra memoravimus construxisse. Huic succedit beatus Auctor xxxv qui ex episcopo metensi in archiepiscopum treverensis electus et constitutus fuit. vir per omnia honeste vite atque laudabilis: augens merito quod in nomine habebat. Sanctus Servatius Tungrensis episcopus iussu beati Petri apostoli huic auctori adventum hunorum in gallias patefecit dum adhuc presideret ecclesie metensi / in qua plura miracula operatus est / demum aucturus ruinam angelicam ad decimumtercium kalendarum Septembris carnis debitum solvens / tumulatur in ecclesia beati Johannis apostoli et evangeliste: in campo martis. quam beatissimus agritius fabricauverat et monachorum agmine adornaverat. Tandem emensis pluribus annis translatus est ad thabenam villagium supra sarram fluvium ad ditionem pertinens eiusdem cenobii.
[...]
Subordinatur illi xlv sanctus Fibitius huius nominis secundus qui fuit monasterii Sancti Maximini abbas a primo abbate Johanne (quem Agritius beatus prefecerat) octavus: cui in nominis novembrium obeunti / succedit sanctus Abrunculus xlvi et illo de medio facto ad decimum kalendarum maiarum / atque in basilica sancti Paulini tumulato substituitur.
[...]
Prohemium
Incipit libellus tercius de ecclesiis / collegiorum / cenobiorum / parrochialium intra et extra vrbem / de que reliquiis notabilioribus seu principalibus earundem.
[...]
De ecclesia collegiata sancti Paulini episcopi et martiris Treuirorum qua una extat septem ecclesiarum.
Titulus primus.
Variate constructiones et dedicationes et multiplices indulgentie huius ecclesie.
Ecclesiam sancti Paulini ad levam civitatis Treverice. extra portam sancti Symeonis in campo martis sitam primum edificauit sanctus felix treverensis archiepiscopus et edificavit sub honore sancte marie matris iesu necnon thebeorum et trevirorum martirum circa annum domini quadringentesimumoctavum. Quam devastatam per barbaros ssanctus Marus treverensis presul reparauit magnifice. Post longa temporem curricula videlicet anno humanitati verbi millesimo quadragesimonono rededicata fuit per sanctissimum in Christo patrem dominum Leonem nonum pontificem maximum: conferentem singulis dedicationis illius die ipsam ecclesiam visitantibus. indulgentiarum milia centum et decem annorum. sexaginta octo dierum et nonaginta karenarum. Intercesserunt ab illa dedicatione quinquaginta tres anni / et incendio subiacuit ecclesia / solo altari sancti Clementis inconbusto permanente. facientibus sanctis sub eo et in eo latentibus signum virtute multa. Post hac quinquagintaquatuor annis inconsecrata permansit: temporibus Brunonis. Godefridi: et meynheri archiepiscoporum treverensis. Verum Bruno idem industria Adalberti et Rodulphi prepositorum eius ecclesie datis sumptibus eis non iuxta prima quantitatis modum in longitudine quadringentos et decem. In latitudine centum et viginti pedes habentis. sed iuxta facultatis sue modum reformauit. Post paululum anno domini millesimo centesimo quadragesimooctavo. dominus Eugenius papa tertius per dominum Adalberonem archiepiscopum treverensis. a romuleis sedibus vocatus eande rededicavit / conferens tot indulgentias. quot Leo predictus. cuius et approbauit et ratificauit. Iuncte simul indulgentie faciunt milleducentos xx annos dies xxxvi karensis clxxx dedicationis dies pridie kalendas februarias celebratur.
Omnibus dominicis diebus centum dies indulgentie qui eam ecclesiam vote visitaverit.
Titulus secundus.
De sanctis qui reconditi sunt in hac basilica.
In cripta huius ecclesie requiescit sanctus Paulinus archiepiscopus martyr treverensis. a quo nomen indepta est basilica. A dextris eius sanctus Palmatius martyr patricius et proconsularis urbis treverice A sinistris paulini pausat sanctus Tirsus archidux thebee legionis. Ad caput sancti Paulini septem huius inclite ciuitatis senatores nobilissimi requiescunt. cum ipsis thebeis martiro coronati. In dextro latere maxentius. Constantius. Crescentius. Justinus. Ad levam tres. qui et carne et spiritu Germani Leander Alexander Sother. Ad  pedes sancti Paulini altrinsecus positi sancti quatuor viri. tum genere tum virtute clarissimi Alter duorum versus austrum positorum. Interior Hormisda. exterior Papirius dicitur. Aquilonem respicientium interior Constans. exterior Jouinianus. Et in eadem cripta per circuitum apertissime cernuntur sarcophaga alia spectabilium sanctorum corpora conservantia.
Ibidem ferme subtus altare sancti Clementis pape et martiris in fronte chori quod spetialibus prerogatis et indulgentiis insigniuit Leo papa nonus (predictus) requiescunt tres sanctissimi viri archiepiscopi treverensis Bonosius. Leguntius. Abrunculus. Altari inclusus Modowaldus beatus eque archiepiscopus treverensis. quorum sanctitatis merito ut supra memoraui altare illud. cum tota ecclesia concremaretur. nequiuit conburi.
In summo altari ecclesie quod in choro est. pausitat sanctus Fortunatus archiepiscopus treverorum / et multe preclarissime reliquie / etiam humanam reputationem excedentes. in eoodem altari conservate Videas altare in fronte sui apicibus preantiquas indicare. illi inclusis fore reliquias magnas / nusquam tale simile conspexeris. per ambitum cingitur altare antiquissima scriptura / sancti altaris et reliquiarum singularem pollentiam pre se ferens. Greca epitaphia (ut volunt ruralium grecorum non diserte grece locutionis) ibidem reperiuntur. qua alii et alii interpretantur aliter atque aliter. Interpretatus est ea huius tempestatis insignissimus greci et hebraici latiique linguagii intellector et expositor Johannis Reuchlin. Superuenere alii qui nedum grecani lingua sed et natione: et aliter interpretati sunt. Que res non modico primum canonicos / dein me affecit mestitia. immo potius in admiratione duxi. Doctores tamen astipulandum Reuchliniane interpretationi censuerunt / et illi ego inuitor. Adeant locum docti quicumque examinent / ut facilior inveniendi sit promptitudo. a leva sarcophagi marmorei illius invenient: quod discutiant et interpretentur.
A latere dextri chori pausat sanctus Marus trevirorum archiepiscopus: vir plane totius sanctitatis. qui medende (ope divina) cyragre quam et appellant cyaticam. presto est invocantibus / arteticam propulsat / et id genus similia curat Leonem papam decimum non possum iam extollere. qui et in hoc procurauit salutem plebi treverice concederet dominis venerabilibus collegii illius inquirendi exaltandi sanctos suos qui varii ibidem conduntur plusquam in aliis ecclesiis treverorum / prestantem: sic magnificatus estmarus et populo videndus oblatus fideli / videbis marum quasi proxime defunctum / videbis et exultabis pariter et admiraberis / non incompunctus.
A latere sinistro chori requiescit sanctus Felix archiepiscopus treverorum / qui primus fundator huius ecclesie. qui et ipse proxime e terra sumptus. elevatus est. et editiori tumulo seu capse inclusus. Dum illum e terra efferent et solum omne circumcirca aperiretur / reppererunt et alias sanctorum venerandas sepulturas (ut sunt et nullibi poteris aperire humum eam quin sanctos invenias) inter cetera inventus est ut  non ambigitur pontifex (felici beatissimo similiter vestitus) ut ex veterioribus monumentis habebant inditium. sanctus Britto siue Brittonius archiepiscopus treverorum a latere dextro sancti Felicis quiescentis.
Retro altare sancti Johannis iuxta baptisterium requiescit sanctus Rusticus archiepiscopus treverorum. et hic inquisitus et repertus eadem gratia apostolica. de hoc rustico habes liber ii capite viii.
A tergo altaris sanctus Nicolai requiescit sanctus Lupus archiepiscopus. qui ubi fuerit episcopus nescitur. epitaphium tamen iuxta corpus eius inventum continebat. Sanctus Lupus archiepiscopus.
In medio ecclesie requiescit quidam Treverensis archiepiscopus Everardus: cuius rogatu eadem ecclesia per leonem nonum pontificem maximum fuit dedicata. de qua dedicatione habes in presenti libro titulo primo huius ecclesie. et supra libro ii capitello ix. Haud poterit enucliari locus hic quanti sit privilegii / quante dignitatis Non posueris pedem nisi supplantes martyris cuiuspiam corpus / eam ecclesiam cum intraueris. recogita quid dixerit dominus moysi et iosue: calciamentum soluendum / terram sanctam esse, et profiteare terribilem locum esse et sanctum et nescisse te. cognouisse autem posstea ex iam dictis. Et si latius haurire velis eminentia loci / alium edidimus tractatum de huius excellentia ecclesie qui virtumque exprimit qua reverentia eam agrediare. non iam vacauit latius disertari vel repetere eadem.
Titulus tertius.
Reliquie huius ecclesie principalis / et ostensio harum et omnium aliarum.
De ligno crucis plures partes. Spina una de corona iesu. et de omnibus prope instrumentis dominice passionis et salutis humane.
De vestimento sancte marie matris iesus domine nostre reperto indulgentia apostolice premissa in sarcophago a tergo summi altaris habens in longitudine semiquatuor ulnas. et medium quartale. in latitudine semiduas cum media quartali. De capillis eiusdem ibidem repertis. atque aliis eius reliquiis variis.
Caput sancti Paulini. caput sancti Rustici. caput sancti Modowaldi. brachium sancti Palmatii martiris. et proconsul. Crus sancti Tyrsi martiris. pars capitis sancti lupi archiepiscopi. De gladiis quibus interfecti fuerant treuirides et thebaides martires. De sancto Lamperto episcopo et martire. pars brachii. Brachium sancti lazari a domino resuscitati. de capite sancti Mauritii pars egregia. de brachio sancte ursule. brachium sancte cordule consodalis sancte ursule et aliorum sanctorum apostolorum martirum episcoporum confessorum virginum viduarumque in tanta numerositate ut mirari non sufficias. illam ecclesiam pre ceteris tantis multigenis reliquiis illustratam.
Ostensio earum fit singulis annis bisextilibus dominica proxima ante ascentionem domini.
[...]
De ecclesia imperialis monasterii sancti maximini: que una est ex septem ecclesiis.
Titulus primus.
Variate construtiones dedicationes. et excellentia dignitatis eius.
Monasterium sancti Iohannis apostoli et evangelista quod nunc sancti Maximini dicitur, situm in prato martis iuxta ecclesiam Paulinianam reformate vite / constructum est primum per sanctum Agritium Anthiocenum patriarcham: petente diva helena. et iussione constantini magni imperatoris / patris augustorum. filii eius. fuit autem regale templum ante hac constanti illius. euersisque idolis et cultura eorundem. erecta fuit ibidem religio christiana monachica sub regula orientalium monachorum: quibus victualia dedit imperator idem Agritius verbo beatissimus deputauit illis abbatem: venerabilem quendam virum / Iohannem monachum anthiocenum / qui comes eius itineris fuit de anthiochia ad romam. de roma ad treuerim. Verum ibi regula sancti Benedicti cepisset perducere grossos et extendere palmites suos usque ad ultimum terre. subiecit et se monasterium istud regule illi sacre. fuit autem idem monasterium per dictum constantinum sumptum sub imperatoria potestate. et in succedentia secula imperatoribus vel regibus romanorum subiectum et eorum  mundiburdio subditum. Sic in tempora: libus romanorum imperatoribus sic in spiritualibus. Romanorum pontificibus subiectum est. Abbas eius looci exemptus. eligitur quidem per fratres a summo pontifice confirmatur.  Decanus est  septem ecclesiarum treverorum ab antiquo imperatricis auguste archisacellanus.
Hunc insignem locum post barbaricus devastationes reparauit denuo et consecrauit sub honore Johannis euangesliste. sanctus hildulphus archiepiscopus. cum clemente et Cethberto coepiscopis. Post Northmannorum depopulationem a fundamento nouum erexit venerabilis Ogo qui et Hugo huius loci abbas. post Leodiensis episcopus regnante ottone primo rege. Consecrarunt ecclesiam sub nomine pristini patroni Johannis. Rothbertus treverorum archiiepiscopus Adalbero mettis episcopus: coadminiculantibus sex venerandis valde abbatibus in presentia cleri et populi numerosa. erat tum annus domini 42 supra 90. regni ottonis 6.
Accessit longe post alia reparatio et dedicatio / virginei partus anno millesimo ducentesimo quadragesimo quinto: presidente in treuera cathedra domino Arnoldo archiepiscopo, consecrante ecclesiam domino Conrado archiepiscopo coloniensis. de consensu domini Arnoldi iam dicti: sub nominibus sanctorum Johannis euangesliste / Maximini /  Agricii. et Nicecii archiepiscoporum treuerensis. octauo die mensis iulii. in presentia domini Sifridi maguntinensis archiepiscopi / quam dedicationem illi tres archiflamines una cum reuerendis valde episcopis: Rochardo wormaciensis. henrico curoniensis. pluribus decorarunt indulgentiis. confirmante easdem ac plures adiiciente beatissimo patre domino Innocentio papa quarto. Instituta tum per eosdem ostensio reliquiarum celeberrima septennalis. sub die iulii predicto tempore passagii aquisgranensis. de magnificentia et antiquitatibus huius loci speciali alias libello egimus.
Titulus secundus.
Qui sancti in hac requiescant basilica.
Adornatur presens basilica pluribus sanctorum corporibus. In criptella substus summum altare requiescunt quinque sanctissimi archiepiscopi treueris. retro altare  illius criptelle tres pausitant. sanctus Maximinus (a quo locus nomen obtigit propter multiplicia eius miracula) medius ad dexteram eius sanctus Agritius patriarcha anthiocenus / ad leuam autem beati Maximini / sanctus Nicetius. Ante altare huius criptelle duo archiepiscopi treuerensis. in dextro latere sanctus basinus. qui fuit dux lotharingie et auunculus sancti Lutwini archiepiscopi treuerensis. in sinistro sanctus weomadus / fuerunt hii duo. basinus: et weomadus  ante episcopatum abbates huius loci.
In cripta inferiori requiescunt trecenti martires ex thebea legione. quorum princeps et dux dicitur Bonifacius / quos huc transtulit sanctus hildulphus archiepiscopus predictus / et gloriosis tradidit mausoleis: nam ante prope pontem (ubi et martyrizati fuerant per Rictiouarum maximiani herculei prefectum) vilibus mandati fuerant sepulturis. populis tum rabiem parti mescentibus gentilium / inter hos martires iacet alius quidam martir reconditus / sanctus asteriolus lector primitiue ecclesie.
Ad dexterum chori latus cernitur tumba in qua sepultus fuit sanctus quiriacus. sancti Maximini sacellanus et discipulus. ab hinc thabenam translatus aliquibus tamen reliquiis in eadem tumba relictis.
Fuit in hac quoque ecclesia quondam sepultus sanctus Auctor archiepiscopus treuerensis; iuxta thebeos / qui et ipse translatus est ad thabenam supra saroam fluuium.
Titulus tertius.
Reliquie huius ecclesie principaliores et maiores licet omnes magne sint et sanctitate et quantitate. nihil minutulum in illis egregie partes et petie.
De sancta cruce. De lignoo lancee qui Christi in cruce pendentis latus apertum fuit / unde exiuit sanguis et aqua. cuius vestigium cruoris in ipsa particula ligni apparet. de spongia qua potatus fuit Christus. De vestibus eius purpurea et alba. Magna pars de lintheo. quo precinctus erat in lotione pedum discipulorum.
Cultellus domini iesu quo utebatur in cena ultima in diuisione agni paschalis / qui culter multis resplenduit miraculis. lubet tamen unum proxime gestum enarrare. Circa annos domini millesimum quadringentesimum nonagesimum / quidam energuminus spiritu maligno mirabiliter fremebundus ad hanc ecclesiam ductus fuit purgandus. nam ante per multorum sanctorum memorias circumductus crudeli hoste carere non poterat. Multis exorcismis compellitur demon ut abeat: sed noluit. Allatus fuit cultellus hic sacer et insaniri cepit miser plus solito. fugere voluit a facie virtutis cultelli. sed vi detentus astantium mouere pedem nusquam voluit. Renitente multum diabolo imponitur ori hominis miseri cultellus / cum ecce subito lapsus demon per obscenos corporis meatus. hominem ultra uexare cessauit. Non enim debuit exire per locum quem cultellus sacer contigerat.
Conservatur in eadem ecclesia peplum beate marie virginis quo cooperta erat dominice annunciationis et incarnationis tempore. salutante gabriele archangelo et dicente Aue maria gratia plena. Pecten eburneus eiusdam intemerate virginis / quo se et dilectum filium suum iesum pexuit. Cultellum istum peplumque et pectine attulit agritius una cum tunica domini inconsutili et aliis reliquiis.
Caput sancti Maximini patroni loci. Pallium eius ferme totum de capillis eius.
De cruribus et brachiis sancti Nicecii archiepiscopi treueris. Item pollex manus dextre eiusdem. de capille eius.
De sancto Agritio preclare reliquie. De sancto quiriaco.
De cute et carne sancti Bartholomei apostoli. De sancto iacobo maiore magna pars brachii. Dens eiusdem et de aliis apostolis et euangelistis.
Brachium sancti Stephani prothomartiris. Brachium sancti Vincentii martiris. Pollex sancti Laurentii martiris.
Brachium sancti Lazari a domino Jesu resuscitati. Prestabiles reliquie de sancto Sebastiano martire. pars capitis sancti Oswaldi regis. de brachio sancti quirini / de brachio sancti clementis pape et martiris. pars brachii sancti cornelii pape et martiris. et de multis aliis martiribus.
Brachium sancti martini episcopi. costa sancti athanasii episcopi alexandrini. de brachio sancti Nicolai episcopi. de sancto anthonio et benedicto abbatibus. et de aliis pluribus confessoribus et episcopis.
Pars capitis sancte apolonie virginis et martiris pars capitis sancte agnetis virginis et martiris. brachium sancte margarete virginis et martiris. de sudario eiusdem. de sudario sancte katherine virginis et martiris. quo sudorem synthonomaticum visis rotis tersit magna pars. brachium sancte walpurgis virginis et de aliis virginibus. brachium de sancte anna matre marie virginis. de sancta maria magdalena. item de sancta helena. et de peplo eiusdem. Et alie multe reliquie quas revolvere longum esset.
Ostensio reliquiarum huius ecclesie omnium fit de septennio in septennium / cum passagio illo antiquissimo aquisgranensi / et nouitur instituto treveris. perpetue tamen duraturo. Celebratur ipsa dedicationis illius ecclesie die qui est octava mensis iulii. Mane circa septimam / post meridiem circa horam secundam.
Ostensio minus principalium reliquiarum celebratur singulis annis in festo ascensionis domini mane circa horam sextam.
Puteus in quo latuit sex annis sanctus athanasius alexandrinus episcopus. Constantii arriani imperatoris furorem fugiens apparet et monstratur in cripta inferioribus huius ecclesie. Quod latibulum sanctus Maximinus ei parauerat. ubi psalmum Quicumque vult salvus esse. composuit / totam fidem christiana comprehendentem.
Singulis diebus dominicis per annum. hanc ecclesiam deuotionis causa adeuntes promerentur centum dies indulgentiarum.
